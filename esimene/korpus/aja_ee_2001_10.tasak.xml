<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_EE.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Eesti Ekspress 08. märts 2001 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_EE">header_aja_EE.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Eesti Ekspress </head>
        <div2 type="alaosa">
          <head> A-OSA </head>
          <div3 type="rubriik">
            <head> MAGNET </head>
            <div4 type="alamrubriik">
              <div5 type="artikkel"><head> TÕSINE MEES </head>
<p> <s> Superinvestor Giovanni Sposato kavatseb järgmisel nädalal Eestisse tulla ja tõe jalule seada . </s> <s> Ekspressi uurimus raudtee privatiseerimisloos ilma teinud itaallastest . </s> </p></div5>
              <div5 type="artikkel"><head> Tango italiano </head>
<p> <bibl> <author> <s> Mihkel Kärmas Meelis Hiiob </s> </author> </bibl> </p>
<p rend="kaldkiri"> <s> kuum@ekspress.ee </s> </p>
<p> <s> Sellest on juba kaks kuud , kui Pirita konstaablipunktis vahistati Itaalia kodanik <hi rend="rasvane"> Giovanni Sposato </hi> ( 29 ) . </s> <s> Kannatanuna politsei uksest sisse astunud mees oli teinud avalduse , et paar nädalat varem sai ta Pirita hotellis haledalt peksa . </s> </p>
<p> <s> Ehkki mingeid tõendeid juhtunu kohta polnud , ka mitte vigastusi , väitis itaallane , et tema endise tüdruku tuttavad andsid talle peksa ja lõhkusid ära hiidkalli kella . </s> <s> Asjaga tegelev politseinik ütleb EE-le tusaselt , et tema meelest on “ kogu lugu lambist võetud ” . </s> </p>
<p> <s> Samas esitasid politseinikud süüdistuse itaallasele endale . </s> <s> Sposato olevat seotud kahe auto süütamise korraldamisega Tallinnas . </s> <s> Autod on itaallase varasema tüdruksõbra vanemate omad . </s> <s> Perekond O. peretütar suhtles noormehega mitu kuud . </s> <s> Tallinnas elavale perele tutvustasid Sposatot Itaalia sõbrad . </s> </p>
<p> <s> Alul oli kõik kena . </s> <s> Piltilus neiu uskus Sposato lubadusi teha temast modell , ent hakkas siis kahtlema . </s> <s> Detsembri alul katkestas perekond Sposatoga kõik suhted ja ütles kategoorilise “ ei ” ka esitatud abieluettepanekule . </s> <s> Tallinnas elav pere kinnitab Ekspressile ebameeldivusi Sposatoga , kuid pikematest ütlustest praegu keeldub . </s> </p>
<p> <s> Vahistatu isiklike asjade ülevaatamisel leiti Sposato portfellist muuhulgas soliidne ports sularaha . </s> <s> “ Ta lehvitas kinnipidamisel rahapakiga , kus oli 50 000 krooni , lisaks oli tal 20 000 eest välisvaluutat . </s> <s> Lisaks oli tema itaallasest äripartneril kaasas 50 000 krooni . </s> <s> Ta praalis , et läheb selle rahaga kohe ministri juurde , ” jutustab vahistamise juures viibinud politseinik . </s> </p>
<p> <s> Ärimees Sposato ise mäletab sündmusi risti vastupidi . </s> <s> “ Politseinikud irvitasid - kas viid kohvriga raha ministritele altkäemaksuks ? ” meenutab Sposato . </s> </p>
<p> <s> Perekond O-ga täpipealt samasuguse kaebuse on teinud teisegi tütarlapse vanemad : perekond Veermäe Keilast - jälle oli juttu tüdruku kosimisest ja keeldumisele järgnenud ähvardustest . </s> <s> Selle põhjal algatas Harju politsei kolm kuud tagasi jällegi kriminaalmenetluse . </s> <s> Neiu Veermäe on praeguseks noormehega leppinud ja sel nädalal veetis abiellumisplaane pidav paar puhkust Itaalias . </s> <s> Perekond räägib aga väimehekandidaadi vastase avalduse tagasivõtmisest . </s> </p>
<p rend="rasvane"> <s> Minister ei kuulanud hoiatust </s> </p>
<p> <s> Nagu hiljem selgus , oligi Sposatol vahistamise ajal kokkulepe kohtumiseks Eesti vabariigi majandusministri <hi rend="rasvane"> Mihkel Pärnojaga </hi> . </s> <s> Minister mäletab 18. jaanuaril toimunud vestlust sündmustevaese ja üldsõnalisena . </s> </p>
<p> <s> Majandusministeeriumis teati , et end suurinvestorina esitlenud mees oli ühe äsjase öö veetnud “ tsemendi peal ” . </s> <s> Kui itaallane vahistati , helistasid uurijad kohe Välisinvesteeringute agentuuri ja Hansapanka , kus ärimees hiljuti käinud oli . </s> <s> Mõlemast asutusest iseloomustati teda kui head klienti - itaallane oli endast maha jätnud tuntud Belgia-Ameerika tipptehnoloogiafirma Lernout &amp; Hauspie nimekaardi , millel talle omistati strateegilise arengu direktori tiitel . </s> </p>
<p> <s> “ Välisinvesteeringute agentuuri esindaja oli eelnevalt maininud , et väidetavalt olevat Sposatol olnud mingeid probleeme politseiga seoses isiklikku laadi suhetega , kuid ta ei näinud põhjust varem kokkulepitud kohtumise ärajätmiseks , ” selgitab Mihkel Pärnoja . </s> </p>
<p> <s> Kohe , kui Itaalia passiga ringi liikuva Sposato suhtes kriminaalmenetlust alustati , uuris ka Eesti politsei Interpoli kaudu , kas selline isik on teistes riikides politseile tuttav . </s> <s> Vastus tuli Belgiast , kust teatati , et sinjoor Sposato vastu tuntakse huvi ühe autotehinguga seotud kelmuseloo tõttu , kuid mees pole tagaotsitav . </s> </p>
<p> <s> Nii kaitsepolitsei kui ka keskkriminaalpolitsei hoiatasid seepeale jaanuari keskel teede- ja sideminister <hi rend="rasvane"> Toivo Jürgensoni </hi> ja majandusminister Mihkel Pärnoja potentsiaalse suurinvestori hämara mineviku eest ja soovitasid temaga mitte kohtuda . </s> </p>
<p> <s> Mõlemad ministrid eitavad seda . </s> <s> “ Kaitsepolitsei ja keskkriminaalpolitsei ei ole minule mingeid hoiatusi edastanud ega mingeid soovitusi kohtumise ärajätmise kohta andnud , ” kinnitab majandusminister Pärnoja . </s> </p>
<p> <s> Ametlikult kapo sellise signaali saatmist ei kinnita ega lükka ümber . </s> <s> “ Ei ole tavaks , et ministrid teavitaksid kapot oma kalendriplaanidest . </s> <s> Kui ministrid küsivad meie hinnanguid , siis seda me ka teeme , ” ajab komissar <hi rend="rasvane"> Hannes Kont </hi> mõistujuttu . </s> </p>
<p rend="rasvane"> <s> Päringut julgeolekule ei tehtud </s> </p>
<p> <s> Ametlikku päringut riigiraudtee erastamise puhul kaitsepolitseile ega välisluurega tegelevale teabeteenistusele ei tehtud . </s> <s> Erastamist korraldava töörühma liikme <hi rend="rasvane"> Katrin Kivi </hi> väitel pole politseilt taustauuringu tellimine seni olnud erastamisagentuuri tavapärane praktika . </s> <s> Erastamisagentuuri endised töötajad kinnitavad seevastu , et agentuuri eelmise juhtkonna ajal oli suurinvestorite tausta rahvusvaheline kontroll täiesti tavaline . </s> </p>
<p> <s> “ Tagantjärele tark olles võib muidugi öelda , et asjaomased oleks võinud märgata Massei-Angotti isikut ja teha ka tema taustakontrolli , kuigi ta üheski paberis väidetavalt ei figureeri , ” kommenteerib endine luurekoordinaator ja Eesti Raudtee nõukogu liige <hi rend="rasvane"> Eerik-Niiles Kross </hi> . </s> <s> Jutt on nüüd juba teisest itaallasest , mehest , kes kuulus raudtee ostmiseks parima pakkumise teinud ameeriklaste punti . </s> <s> Mehest , kes , nagu hiljem selgus , kasutas valenime ja on politsei poolt tagaotsitav . </s> </p>
<p> <s> Itaalia passi kasutanud Angotti lahkus Tallinna lennuvälja piiripunkti kaudu Eestist 21. veebruaril , päev enne seda , kui Eesti Päevalehes ilmus teda paljastav artikkel . </s> </p>
<p> <s> “ <hi rend="rasvane"> Tony Masseiks </hi> kutsutava tagaotsitava tausta ei uurinud ükski asutus ega nõustaja seetõttu , et Masseid ei ole üheski dokumendis näidatud Rail Estonias osalust omava või ettevõtet esindava isikuna , ” nendib transpordiminister Jürgenson . </s> <s> “ Giovanni Sposatoga ei ole ma kunagi kohtunud ega kavatse seda ka teha . </s> <s> Kogu Sposato juhtum on minu jaoks lavastus , sest ma ei tea kedagi , kes peaks või oleks kunagi pidanud sellenimelist meest tõsiseltvõetavaks investoriks Eesti Raudtee erastamisel . ” </s> </p>
<p rend="rasvane"> <s> “ Ma pole saanud isegi parkimistrahvi ! ” </s> </p>
<p> <s> Eesti Raudtee ülesostmiseks pakkumise teinud Sitsiilia investor kavatseb korraldada järgmise nädala kolmapäeval Tallinnas pressikonverentsi , et kummutada enda aadressil esitatud süüdistused ja avalikustada oma Vene investorite raha koondava salapärase fondi kapitali täpsem päritolu . </s> </p>
<p> <s> Väited probleemidest Belgia politseiga kummutab Sposato temperamentselt ja kategooriliselt . </s> <s> “ Ma pole Belgias saanud isegi parkimistrahvi ! ” kinnitab Sposato . </s> <s> “ Ma kulutan pool miljonit krooni kuus . </s> <s> See , et ma olevat varastanud pool miljonit , on naeruväärne , ” eitab ta väidetavat ettemaksuga kadumist Belgias . </s> <s> Enda sõnul käib ta vähemalt korra nädalas Belgias ja mitte kordagi pole tal olnud probleeme . </s> <s> “ Pole vähimatki märki , et Belgia politsei mind mingitki moodi taga otsiks . ” </s> </p>
<p rend="rasvane"> <s> Jüri ja Meelise ekspeditsioon </s> </p>
<p> <s> Eelmisel esmaspäeval lendasid Londonisse linnapea <hi rend="rasvane"> Jüri Mõis </hi> ja tema ärimehest sõber <hi rend="rasvane"> Meelis Lao </hi> . </s> <s> Eestlased peatusid hotellis Cumberland kuulsa Hyde Parki lähedal , kus jagasid sviiti . </s> <s> Veel samal õhtul kohtus jõuline tandem Giovanni Sposatoga , järgmisel päeval lõunatati koos . </s> <s> “ Mina võtsin Tallinna linnapead kui Eesti riigi esindajat , ” oli itaallane Mõisa visiidist meelitatud . </s> </p>
<p> <s> Sposato sõnul oli Mõisa käitumine imelik . </s> <s> “ Ta lendas Londonisse , et kinnitada , et tehingu vastu on endiselt suur huvi , ” selgitab Sposato . </s> <s> “ Nad küsisid , kas ma saan raha hommepäev üle kanda ja lubasid Tallinnasse naastes mind kursis hoida , kuid Mõis pole minuga enam ühendust võtnud , ” imestab investeerimiskunstnik . </s> </p>
<p> <s> Kohtumist Sposatoga vahendas vandeadvokaat <hi rend="rasvane"> Aivar Pihlak </hi> , kes on nõustanud nii Giovanni Sposatot kui ka Meelis Laod . </s> <s> Pihlaku sõnul on tema kliendi-esindaja suhe Sposatoga alles vormistamisel . </s> <s> Seni esindas Sposatot Eestis vähetuntud jurist <hi rend="rasvane"> Vladimir Sadekov </hi> . </s> </p>
<p> <s> “ Jüri Mõisal ei ole volitusi Eesti Raudtee erastamisprotsessist osa võtta . </s> <s> Küll on Mõis aga selgelt avaldanud arvamust eespool mainitud kahtlase taustaga isiku erastamisprotsessi kaasamise üle , ” kommenteerib peaminister ja Isamaaliidu esimees <hi rend="rasvane"> Mart Laar </hi> . </s> </p>
<p rend="rasvane"> <s> Sposato side Rail Estoniaga katkenud </s> </p>
<p> <s> Samuti pole Sposatol pärast ülemöödunud nädalalõppu olnud kontakti <hi rend="rasvane"> John Orrisoni </hi> ega tema juhitava Rail Estoniaga . </s> <s> “ Olen kuu aega 150 miljonit dollarit kinni hoidnud . </s> <s> See tähendab , et olen kuu aega intresse kaotanud , ” on Sposato pettunud . </s> <s> Itaallane kavatseb allkirjastatud lepingust , mille järgi ta on firma juhatuse liige , kinni pidada . </s> <s> Eelmise nädala lõpul sai ta kätte nimekaardid , millele on trükitud - <hi rend="kaldkiri"> Rail Estonia , director of financial procurement </hi> . </s> <s> “ Ootan Rail Estonialt ka palka , nagu leping ette näeb , ehkki mind raha niivõrd ei huvita . ” </s> </p>
<p> <s> Giovanni Sposato kinnitab , et kavatseb lähiajal Merita Panka Tallinnas üle kanda umbes 250 miljonit dollarit kavandatava kummide ümbertöötlemistehase jaoks , mille kavatseb siia rajada Saksa firma Intec , mille juhatusse Sposato kuulub . </s> <s> Tehase rajamiseks kulub üheksa kuud ja see loob 120 uut töökohta . </s> <s> “ Ehitan samasugust tehast , nagu Tallinna püüame teha , veel 25s riigis , ” nendib Sposato . </s> </p>
<p> <s> “ Ma hindan väga eestlaste ausust ja ettevaatlikkust . </s> <s> Kui oleksin läinud teistesse riikidesse , oleks mulle öeldud - muidugi , saada raha siia ja me paigutame selle ära ! </s> <s> Kuid siis oleks selle raha tootlus ja heaolu - mille eest ma olen isiklikult vastutav - olnud ohus , suur küsimärk , ” nendib suurinvestor . </s> <s> Enda sõnul uuris ta ka Hansapangast , kas saaks oma fondi sinna paigutada , kuid seal suhtuti kogu panga bilansimahtu mitmeid kordi ületavasse hoiusesse äärmiselt ettevaatlikult . </s> </p></div5>
              <div5 type="artikkel"><head> Kirglik Giovanni ja naisküsimus </head>
<p> <s> Giovanni Sposato on kihlatud tüdrukutebändi Anaconda kunagise liikme <hi rend="rasvane"> Kati Veermäega </hi> , kellega kavatseb Tallinnas Kaarli kirikus abielluda . </s> <s> 18aastane Keilast pärit tüdruk käib praegu Londonis eesti kirikuõpetaja juures leeris . </s> </p>
<p> <s> Sposato väitel põgenes tema ekslauljast pruut Inglismaale Eesti politsei ahistamise eest . </s> <s> Londonis kirjutas neiu Eesti saatkonnas ametlikult kinnitatud avalduse , kus tunnistab , et Keila politsei inspektorid kutsusid ta hilisel õhtutunnil Alibi pubisse ning üritasid selgeks teha , et Giovanni on ohtlik mafiooso . </s> <s> Väidetavalt napsitanud politseinikud sundisid tütarlast kaasa tulema ka järgmisesse lokaali ning lõpuks üritasid teda autos vägistada . </s> <s> Neiul õnnestus lahti rabeleda ja koju joosta . </s> </p>
<p> <s> Keila politseist kinnitatakse , et Sposato on sinna esitanud avalduse kriminaalasja algatamiseks laimamise suhtes . </s> <s> “ Minu arvates on see bluff , kuid jäägu see Kati südametunnistusele , ” kommenteerib neiu süüdistusi Keila kriminaalpolitsei komissar <hi rend="rasvane"> Andres Truss </hi> . </s> </p>
<p> <s> Sposato möönab , et suhtles Eestis varem ka ühe teise , vene taustaga perega , kuid pulmaplaane peretütrega eitab . </s> <s> “ Olen teinud abieluettepaneku ainult ühele naisele - Katile , kellega ma koos elan , ” ütleb mees . </s> <s> Viimase nädala skandaali tõttu kardab Sposato siiski , et peab nüüd laulatuse edasi lükkama . </s> </p>
<p> <s> Sposato biitsepsile on tätoveeritud - <hi rend="kaldkiri"> Crazy Ivan </hi> . </s> <s> See olla hüüdnimi , mille ta Moskva sõpradelt sai . </s> <s> Enda sõnul lahkus Sposato Itaaliast juba 17aastasena ning veetis järgmised kümme aastat Venemaal . </s> <s> Selle aja sisse mahub väidetavalt ka teenistus dessantväeosas ja osalemine operatsioonidel Serbias ja Somaalias . </s> <s> Sellest ajast pursib ta serbohorvaadi keelt ning kannab randmel granaadikildude tekitatud arme . </s> <s> Somaalias juhtunud granaadiplahvatuse tõttu veetis ta enda sõnul kaheksa kuud haiglas . </s> </p>
<p> <s> Seda juttu kuuldes puhkevad politseinikud südamest naerma . </s> <s> “ Kui me ta Kesklinna jaoskonda viisime , siis värisesid ta käed nii , et ei saanud oma kuldkettigi käest . </s> <s> Kui oleks tõesti tegemist nii kõva mehega , nagu ta end väidab olevat , oleks ta meile lihtsalt näkku sülitanud , ” usub Sposato kinnipidamise juures viibinud korravalvur . </s> </p>
<p> <s> Tallinnas viibides saadavad Sposatot firma ESS-Falck turvamehed . </s> <s> Tema enda sõnul sundisid teda Tallinnas viibides turvameeste teeneid kasutama tema Moskva suurkliendid , kes kuuldes Pirita hotellis toimunud löömingust muretsesid oma investeeringute pärast . </s> </p></div5>
            </div4>
          </div3>
          <div3 type="rubriik">
            <head> TEATEID ELUST </head>
            <div4 type="alamrubriik">
              <div5 type="artikkel"><head> Loksal käib maffiasõda </head>
<p> <s> Loksal on puhkenud sõda kohaliku maffia ja taanlaste suurkontsernile Maersk kuuluva laevaremonditehase vahel . </s> </p>
<p> <s> “ See on hea uudis taanlastele , sest oleme sunnitud töö Taani tagasi viima , ” ütles Odense Steel Shipyardi president <hi rend="rasvane"> John Skov Hansen </hi> . </s> </p>
<p> <s> Detsembris tulistati Loksal tehase direktori <hi rend="rasvane"> Aleksander Kustovi </hi> autot . </s> <s> Pidevalt röövitakse tühjaks tehase tööliste kortereid . </s> <s> Narvast ja Maardust saabuvaid võõrtöölisi maksustab aga kohalik maffia , räägib Skov Hansen . </s> </p>
<p> <s> “ Meil on turvafirmaga leping tehase kaitsmiseks , kuid kohaliku kogukonna turvamine on politsei ülesanne , ” arvab Hansen , kes on suurimaid tööandjaid Eestis . </s> </p></div5>
              <div5 type="artikkel"><head> Noorpoliitik Kaver sai vabariigi aastapäeval isaks </head>
<p> <s> Isamaalase <hi rend="rasvane"> Jüri Kaver </hi> i ilmumine presidendilossi vastuvõtule ilma kaaslannata tekitas seltskonnainimeste hulgas kõvasti sosinaid . </s> <s> Põhjendus oli aga isamaaline - noorpoliitiku abikaasa sünnitas täpselt vabariigi aastapäeval tubli 3400-grammise tütre . </s> <s> “ Nimeks paneme Liisa , sihuke ilus eesti nimi , ” mõtiskleb riigikogulane . </s> </p>
<p> <s> “ Ta pidi tulema juba 23ndal , aga ilmselt isale vastu tulles sündis siiski õigel ajal , mitte nõukogude armee aastapäeval , ” muigab Kaver . </s> <s> Abikaasa <hi rend="rasvane"> Merike </hi> tõi tütre ilmale kell 2.48. </s> </p></div5>
            </div4>
          </div3>
          <div3 type="rubriik">
            <head> PERSOON </head>
            <div4 type="alamrubriik">
              <div5 type="artikkel"><head> Dopingu Tom </head>
<p> <s> Toomas Savi sai pihta omaenda 33 aastat tagasi lendulastud odaga . </s> </p>
<p> <bibl> <author> <s> Indrek Schwede </s> </author> </bibl> </p>
<p rend="kaldkiri"> <s> Eesti Päevaleht </s> </p>
<p> <s> “ Noh , põhulõuad ! ” irvitas Tartu abilinnapea <hi rend="rasvane"> Toomas Savi </hi> 1994. aasta Lillehammeri taliolümpiamängudel Eesti ajakirjanike üle . </s> <s> Sulerüütlid seisid murdmaasuusastaadionil , oodates neile eraldatud tara taga äsja finisheerinud sportlasi . </s> </p>
<p> <s> Terve päeva külmetanud ajakirjanikud tammusid jalalt jalale ja vaatasid kannatlikult sinnapoole , kust olid kohe-kohe tulemas Eesti sportlased . </s> <s> Savi , kes seisis teisel pool piirdeaeda , vaatas neid lõbustatult ja üleolevalt . </s> </p>
<p> <s> “ Sähke teile , põhulõuad ! ” kõlas uus kraaksatus ja meie olümpiadelegatsiooni arstina teenindav Savi tegi liigutuse , nagu viskaks lehmadele heina ette . </s> </p>
<p> <s> Spordiajakirjanikud vaikisid . </s> <s> See oli segu piinlikkusest omaenese arguse pärast midagi vastu öelda ja piinlikkusest olümpiakomitee liikme matslikkuse pärast . </s> <s> Põline spordimees Savi neid nüansse ei tajunud . </s> <s> Allaheitlikkus oli tema silmis põlastamist väärt . </s> </p>
<p> <s> Esmaspäeval seisis Toomas Savi jälle ajakirjanike ees . </s> <s> Vana konkurendi olümpiavõitja <hi rend="rasvane"> Pauli Nevala </hi> meenutused Eesti Päevalehes sundisid kokku kutsuma pressikonverentsi . </s> <s> Internetiportaalide poolt välja käidud hüüdnimed Dopingu Tom ja Steroidi-Savi vajasid kiiret summutamist . </s> </p>
<p> <s> Seekord Savi heina ei visanud , nüüd oli ta ise põhulõugade hammaste vahele sattunud . </s> <s> Muutunud oli ka mehe käitumine . </s> <s> Odaviskaja tahumatu tuum oli kaetud riigikogust pärit õpitud viisakusega . </s> <s> Mitmed vastused ajakirjanike küsimustele lõpetas Savi tema parasiitsõnaks muutunud valveväljendiga “ aitäh ” . </s> </p>
<p> <s> Tegelikult oli Savi meeskond rünnakuks valmis olnud . </s> <s> Kõige enam kardeti KGB-teemalist haarangut . </s> <s> Pressikonverentsil istus Savi kõrval juristiharidusega <hi rend="rasvane"> Igor Gräzin </hi> . </s> <s> Ilmselt just temalt pärines nõuanne , millest meie suusaliidu president aukartustäratava järjekindlusega kinni hoidis : Savi ei lubanud kellelgi öelda , et ta 33 aastat tagasi v a h e n d a s soomlastest odaviskekuulsustele Pauli Nevalale ja <hi rend="rasvane"> Jorma Kinnunenile </hi> 50 neroboli tabletti . </s> <s> Õige väljend oli : tablette soomlastele k o k k u k o r j a m a. </s> </p>
<p> <s> Sama hästi võiks öelda , et <hi rend="rasvane"> Aadu Luukas </hi> korjab Narva piiril naftavaguneid kokku . </s> </p>
<p> * * * </p>
<p> <s> Toomas Savi tõus poliitikaredelil näitab kujukalt riigikogu esimehe institutsiooni väärtust Eesti riigis . </s> <s> Tema eelkäija , süngeilmeline habemik <hi rend="rasvane"> Ülo Nugis </hi> , viibutas spiikrihaamrit nõnda sõjakal moel , et ajas inimestele hirmu nahka . </s> <s> Alles siis , kui mees ametist priiks sai , märgati , et tegemist oli topisega . </s> <s> Kus on Nugis nüüd ? </s> </p>
<p> <s> Savi sai selle koha 1995. aastal , kui värskelt loodud Reformierakond ei julgenud läbikukkumise kartuses hääletustulle saata oma priskemaid tegijaid . </s> <s> Tänaseks on endised esinumbrid poliitilistes tuultes räsida saanud ning Savi mitte millegagi riskides nende varjust esile tõusnud . </s> </p>
<p> <s> Tegelikult ei tea mitte keegi , mis mees Toomas Savi on . </s> </p>
<p> * * * </p>
<p> <s> Savi edu avaliku arvamuse edetabelites tugineb paljuski heale välimusele . </s> <s> Tema selg on sama sirge kui <hi rend="rasvane"> Arnold Rüütlil </hi> kümme aastat tagasi . </s> <s> Avalikkuse ees on ta olnud vaoshoitud ega ütle teravusi . </s> <s> Riigikogu toolil kolleege kantseldades jätab soliidse mulje . </s> <s> See on tema avalik nägu . </s> <s> Aga on ka teine , see , millest räägib rahvasuu . </s> </p>
<p> <s> Nende juttude põhiteemadeks on KGB ja doping . </s> <s> Need ei ole head jutud . </s> <s> Savist kõnelevad ka temaga Tartu-päevil põgusalt kokku puutunud inimesed . </s> <s> Märksõnadeks on ülbe ja kauge . </s> <s> Ka need pole head jutud . </s> </p>
<p> <s> Juba 1994. aastal Lillehammeris oli tunda , et Tartu tase jääb ülikõrge enesehinnanguga Savile liiga madalaks . </s> <s> Reformierakonna loomine ja kutse Tallinna tulid just õigel ajal. </s> <s> Välja Tartust , lähemale Eesti Olümpiakomitee peakorterile , mille juhitool vananeva <hi rend="rasvane"> Arnold Greeni </hi> all kõikus . </s> <s> Savi kaugem siht oli pääs Rahvusvahelise Olümpiakomitee ( ROK ) ridadesse , kus Eesti omas suurärimees <hi rend="rasvane"> Joakim Puhki </hi> näol esindajat enne N Vene okupatsiooni . </s> </p>
<p> <s> 1997. aastal kaotas Savi Eesti Olümpiakomitee presidendivalimistel <hi rend="rasvane"> Tiit Nuudile </hi> . </s> <s> Ent ta oli pealinnas juba selletagi edu saavutanud : parlamendi esimehena oli ta tõusnud riigi teiseks persooniks . </s> <s> Lahkuv Green saatis ROKile kirja , milles palus just nimelt Savi valida ROKi liikmeks . </s> </p>
<p> <s> Nõnda on kunagine N Liidu kümnevõistluse koondise arst meeldivate valikute ees . </s> <s> Soe koht Eesti presidendilossis Kadriorus ning luksuslike hüvede kasutamine koos teiste olümpiaisandatega Lausanne'is . </s> </p>
<p> <s> Võimalik , et Nuudi sihib kohta ROKis hoopis endale . </s> <s> Selle saavutamiseks on ta Eestile pakutud kohta seni edukalt tagasi tõrjunud . </s> <s> Kui Savi saab presidendiks , võtab Nuudi koha ise vastu . </s> </p>
<p> <s> Kui Savi presidendiks ei saa , on ta selle loogika järgi järelikult määritud mainega ega sobi ka ROKi liikmeks . </s> </p>
<p> <s> Ent kummalgi ei pruugi Lausanne'i kolimine õnneks minna . </s> <s> Puudu võib jääda karismast , tuntusest ja toetusest spordiilma vägevatelt . </s> <s> ROKi liikme <hi rend="rasvane"> Dick Poundi </hi> arvates võiks Eesti saada oma koha tagasi alles kuue-seitsme aasta pärast . </s> </p>
<p> <s> Savi pole võitnud kumbagi lahingut ja võib kaotada praegusegi positsiooni . </s> <s> Ja kas Eesti saab endale välispoliitiliselt lubada presidenti , kelle nimi on seotud dopinguga . </s> <s> Osa endisi Ida-Saksamaa dopinguga tegelenud treenereid ja arste on täna kohtu all . </s> </p>
<p> <s> Või mis näoga vaataks Toomas Savi meie presidendina kas või ülemererahvas soomlased ? </s> </p></div5>
            </div4>
          </div3>
          <div3 type="rubriik">
            <head> ARVAMUS </head>
            <div4 type="alamrubriik">
              <div5 type="artikkel"><head> Eesti Soomest mööda </head>
<p> <bibl> <author> <s> Aavo Kokk </s> </author> </bibl> </p>
<p rend="kaldkiri"> <s> peatoimetaja </s> </p>
<p> <s> Ega ma eriti ei uskunud , kui välisminister Toomas Hendrik Ilves mõned aastad tagasi hakkas rääkima , et Eesti saab esimeste seas Euroliidu läbirääkimistele . </s> <s> Ometi just nii läks . </s> <s> Ma ei uskunud eriti ka seda , et Tartu Õlletehasest võiks asja saada . </s> <s> Ometi on see firma oma olukorda turul kõvasti parandanud ja ma ei imestaks , kui nad veel ka hiljuti võitmatuna näivale Sakule ära paneksid . </s> </p>
<p> <s> Mina ei uskunud , aga Ilves oli veendunud . </s> <s> Nii nagu Tartu Õlletehase juhid olid veendunud . </s> <s> Ja tegelikult nii asjad elus käivadki . </s> <s> Kui leiduvad liidrid , kes seavad hullu eesmärgi ning suudavad oma meelekindlusega inimesi veenda , siis asuvad inimesed tööle , veenavad uusi inimesi ja tulemus saavutatakse . </s> </p>
<p> <s> Nüüd on mitmed Eesti suured ettevõtted välja tulnud projektiga , mille eesmärk on , et aastaks 2003 oleks Eesti internetikasutuse osas Soomest ees ja seega selles vallas esimene riik maailmas . </s> <s> Täna tundub see pöörane mõte , kuid mõeldes sellele euroliidu asjale ja Tartu õllele , peab tõdema , et miski pole võimatu , kui vaid tahta . </s> </p>
<p> <s> Võimalik , et astume selle projektiga Eestis uude ajastusse . </s> <s> Lugu on ju nii , et ühiskonnale kasutoova projekti algatavad ettevõtted , mitte valitsus . </s> <s> Tõsi , infotehnoloogia ja telefonifirmadel ning ka pankadel on mängus ka oma ärilised huvid . </s> <s> Osal suureneb käive ja teistel vähenevad kulud , kui Eestis interneti kasutajaid juurde tekib . </s> <s> Teisalt on kasu kaheldamatult ka ühiskondlik . </s> <s> Kui 80 protsenti eestlastest pääseb igapäevaselt arvutile ja internetile ligi ning saab ka õpetust , kuidas infot leida ja interneti vahendusel suhelda , siis on tegemist Eesti ühe suurima haridusprogrammiga . </s> <s> Haritud rahvas leiab aga varem või hiljem üles tee jõukuse juurde . </s> </p>
<p> <s> Võiksime parastada , et oleme siis nii kaugel , kus valitsus pole enam suuteline ise ühiskondlikke arendusprogramme algatama . </s> <s> Ja ilmselt oleks selleks parastamiseks ka põhjust , kuna kunagine jõulise imagoga valitsus on hetkel üsna nõder . </s> <s> Tegelikult on aga põhjust uuest olukorrast rõõmu tunda . </s> <s> Oleme jõudnud sinna , kuhu oleme kogu aeg püüelnud . </s> <s> Meil on ühiskond , kus kõik ei sõltu enam valitsusest . </s> <s> Ühiskond , kus on tekkimas tasakaal äriliste huvide ja ühiskonna huvide vahel . </s> </p>
<p rend="rasvane"> <s> <hi rend="kaldkiri"> aavo.kokk@ekspress.ee </hi> </s> </p></div5>
            </div4>
          </div3>
          <div3 type="rubriik">
            <head> KIRJAD </head>
            <div4 type="alamrubriik">
              <div5 type="artikkel">
<p rend="rasvane"> <s> Täiendus Einar Laigna küsimusele </s> </p>
<p rend="kaldkiri"> <s> EE nr 7 Preestrist eriuurija </s> </p>
<p> <s> Olen juba ammu imetlenud Einar Laigna suurt andekust , mitmekülgsust , korrektsust , omas missioonis olemise ausust , omakasupüüdmatust jms. </s> <s> Oleks paljud poliitikud ja uusrikkad ka nii ... </s> <s> Kõige nimetatud positiivse juures on tema peale raske käratada isegi patsifistil . </s> <s> Inkvisitsiooni ja ristisõdade asjus pooldan küll üldlevinud ja tapmisvastast suhtumist . </s> <s> Tuntute ja tundmatute keskel liikudes olen märganud ebademokraatlikke meeleolusid masendavalt palju . </s> <s> Ajal , mil neonatsid kuulutuste kaudu mõttekaaslasi otsivad ja stalinistid niikuinii pead tõstavad , rikastab meie Issanda loomaaeda veel mitu tublit ristirüütlit . </s> <s> Demokraatlik oleks lasta neil kõigil ja nende vastastel avalikult suud puhtaks rääkida . </s> </p>
<p rend="rasvane"> <s> ANDRES KLEMET </s> </p>
<p rend="rasvane"> <s> Preestrist eriuurija vaimne rikutus </s> </p>
<p> <s> Võin kinnitada , et Einar Laigna on vaimselt ohtlik heausklikult tema ümber kogunenud noortele inimestele . </s> <s> Tõesti , kui Laigna oma sugestiivsel häälel müristab , et väljas paistab päike , ja saadab noored koguduseliikmed lausvihma alla jumalat ülistama , siis on küsitav , kas nimetatud inimene naudib oma vaimset võimu , või on ta sisemiselt haige ega tee vahet manipulatsioonidel ja tõel , mida ta sõnades niivõrd kiivalt kaitseb . </s> <s> Pius X põrandaaluse vennaskonna liikmena on ta kogunud enda ümber noori , keda järjekindlalt ja tulemuslikult ässitab ametliku katoliku kiriku vastu , väites , et nimetatud kirik on oma dialoogis maailmaga läinud liberaalsuse teel piirini , kus selle vastu astumine on võimalik vaid tule ja mõõgaga . </s> <s> Noori inimesi sunnitakse allkirjastama mõttetuid ja vihkavaid petitsioone , millega järjekindlalt pommitatakse Vatikani ja kohalikku piiskoppi . </s> <s> Neid , kes on keeldunud ennast segama nimetatud afääridesse , on neetud ja kogudusest välja visatud ning neid on jälitatud ja nende kohta laimujutte levitatud kuni ajakirjanduseni välja . </s> </p>
<p> <s> Ühinen Ain Kaalepi arvamusega , et EL tuleb saata vaikselt erru , enne kui me kuuleme koledatest manipulatsioonidest noorte ajateenijatega , kes tema hoole alla on usaldatud . </s> </p>
<p> <s> Tagakiusamise alt vabanenud endine Pius X vennaskonna liige </s> </p>
<p rend="rasvane"> <s> TOOMAS </s> </p>
<p rend="rasvane"> <s> Olgem positiivsed </s> </p>
<p rend="kaldkiri"> <s> EE nr 8 Teistsugust Eestit ! </s> <s> Missugust ? </s> </p>
<p> <s> Olen Peeter Tulvistega täiesti nõus . </s> <s> Absoluutselt . </s> <s> Tahaksin ainult lisada , et Eesti kui riik on ka objektiivselt vaesem kui Lääne heaoluriigid , jaga siis kuidas tahes . </s> <s> Ja mida ka meie riik poleks ette võtnud , täiesti võimatu olnuks saavutada tänaseks sellist heaolu - ka välispoliitikas seatakse meile ette reegleid , me ei saa teha seda , mida me tahame , eriti veel majanduses . </s> <s> Ja Eesti on väiksem kui Prantsusmaa või Ameerika . </s> <s> Mis tähendab , et parimaid mis tahes alal on meil valida väiksema hulga inimeste seast . </s> <s> See ei tohiks olla põhjus alaväärsuskompleksiks - et me saime nüüd suusatamises ainult ühe kulla , et meil pole troopikapäikselist liivaranda ... </s> <s> Meil on , mis meil on . </s> <s> Ja me ise oleme ka , mis me oleme , ja millestki on see tingitud . </s> <s> Praegu on meil talv ja tore lumi ! </s> </p>
<p rend="rasvane"> <s> KATI LEIE </s> </p>
<p rend="rasvane"> <s> Inimene on iseenese oma </s> </p>
<p rend="kaldkiri"> <s> EE nr 9 Kas e-kirjad on töötaja või firma omad ? </s> </p>
<p> <s> Kas töötaja on iseenese või firma oma ? </s> <s> Kas tööaeg on töötaja või firma oma ? </s> <s> Kas inimene tohib töö ajal töökaaslasega oma eraelust vestelda , või tohivad nad arutada ainult tööasju ? </s> </p>
<p> <s> Ega see töö siis nüüd nii püha asi ikka ka ei ole . </s> <s> Töötaja kirjad on igal juhul töötaja omad , ja kui mõni jahupea tema kirjades soribki , siis andku issand , et see poleks vähemalt boss . </s> <s> Lolle leidub igal pool . </s> </p>
<p rend="rasvane"> <s> ROBIN H. </s> </p>
<p rend="rasvane"> <s> Parem karta kui kahetseda </s> </p>
<p rend="kaldkiri"> <s> EE nr 9 Riik lasi BSE eksperdi lahti </s> </p>
<p> <s> Mind paneb hämmastuma suur kergemeelsus hullulehmatõve suhtes . </s> <s> Siit-sealt kostab ikka , et kes teab , kas see tõbi üldse meile jõuabki ja kas üldse ongi lehmad süüdi jms. </s> <s> Võibolla jah polegi . </s> <s> Aga üsna suure tõenäosusega siiski on . </s> <s> Ning ma küsin , kas tõesti tuleb olla täiesti rahulik , kuni on 100 protsenti kindlaks tehtud , kuidas see haigus täpselt levib ja muu asjasse puutuv ? </s> <s> Kas ei pea ettevaatusabinõud tarvitusele võtma siiski ähvardava ohu suhtes , mitte ravima ainult tagajärgi . </s> <s> See haigus on teatavasti tänini ravimatu . </s> <s> Parem igatahes karta kui kahetseda , mängus on ju inimeste elud . </s> </p>
<p rend="rasvane"> <s> E.K. </s> </p>
<p rend="rasvane"> <s> Mõttetu arutlus </s> </p>
<p rend="kaldkiri"> <s> EE nr 9 Kes sa oled , 30aastane vallaline naine </s> </p>
<p> <s> Siin pidi arutletama , kas ma olen vanatüdruk või seikleja . </s> <s> Seda aga ei tehtud . </s> <s> Hoopis esitatakse hulk küsimusi , mis järjekindlalt jäetakse vastuseta . </s> <s> Kas ma tegelen vastupanuliikumise organiseerimisega kõigele , mis mind ohustab ? </s> <s> Ma ei saa kahjuks aru , mida see lause üleüldse tähendab . </s> <s> See on lihtsalt üks vastik stamplause , millest tegelikult vist isegi ei peaks mõtet otsima . </s> <s> Aga miks on siis lehte pandud niisugune jutt , mis ainult taolistest lausetest koosnebki ? </s> <s> Kas mina üritan seriaalide järgi käituma õppida ? </s> <s> Ei ürita . </s> <s> Aga mis sellest järeldub , seda pr Allaste ei ütle . </s> <s> Kas vaatan televiisorist saateid , mille naljad mind naerma ajavad ? </s> <s> Jah , vaatan küll . </s> <s> Sellest peaks nüüd järelduma üks kahest : kas ma olen vanatüdruk või seikleja . </s> <s> Aga kumb ? </s> <s> Mul lihtsalt pole aega vaadata saateid , mille naljad mind naerma ei aja , piinlik kah . </s> <s> Aga pr Allaste võiks enne natuke mõelda , kui eesti rahvale rääkima tuleb . </s> </p>
<p rend="rasvane"> <s> LEELO </s> </p>
<p> <s> 30aastane vallasema </s> </p>
<p rend="rasvane"> <s> Vabandus </s> </p>
<p> <s> Laulja Dave Bentoni võluv kaasa on Maris Järverand . </s> <s> Eelmises numbris ilmus ekslikult vale nimi . </s> </p></div5>
            </div4>
          </div3>
          <div3 type="rubriik">
            <head> ÜKS KÜSIMUS </head>
            <div4 type="alamrubriik">
              <div5 type="artikkel"><head> Kas Eesti raudtee võib müüa venelastele ? </head>
<p> <s> <hi rend="rasvane"> AAP TäNAV </hi> <hi rend="kaldkiri"> teede- ja sideministri nõunik </hi> </s> </p>
<p> <s> Kapitalil ei ole rahvust . </s> <s> Teie küsimusest käib mingi vene tont läbi . </s> <s> Kui on legaalne kapital , siis ei saa seda kohe maha kanda sellepärast , et see on mõne konkreetse geograafilise piirkonnaga seotud . </s> </p>
<p> <s> <hi rend="rasvane"> RAIVO LOTT </hi> <hi rend="kaldkiri"> Eesti Põlevkivi kommunikatsioonijuht </hi> </s> </p>
<p> <s> Minu arvates kindlasti mitte . </s> <s> Seob transporti liialt . </s> <s> Muidugi , miks mitte kaasata vene kapitali . </s> <s> Aga mitte musta raha . </s> <s> See peaks kõik olema avalik ja läbipaistev . </s> </p>
<p> <s> <hi rend="rasvane"> MONIKA MäGI </hi> <hi rend="kaldkiri"> vandeadvokaat </hi> </s> </p>
<p> <s> Ei ja veel kord ei . </s> <s> Seda pole üldse vaja maha müüa . </s> <s> Need mängud , mis seal toimuvad , on enam kui alatud . </s> <s> Kui riigil endal raha pole , siis andku RERile . </s> <s> Olgu , kes on , aga vähemalt on omad . </s> </p>
<p> <s> <hi rend="rasvane"> TOIVO ASMER </hi> <hi rend="kaldkiri"> regionaalminister </hi> </s> </p>
<p> <s> Jajah , raske probleem . </s> <s> Asi on selles , et ega see nafta , mis siit läbi käib , pole ei Eestist ega Leedust . </s> <s> Kui aga küsida , kes on see solist , kes laulab - tegelikult on kõik kandidaadid olnud venelastega seotud . </s> <s> Raske eraldadagi , kes on kes . </s> <s> Ameeriklane - selgub , et venelastega seotud . </s> <s> Itaallane samamoodi . </s> <s> Kas siis üldse erastada ? </s> <s> Aga kui pole endal võimalust raudteed korras hoida , ei jää muud üle . </s> <s> Venelaste peale muidugi hea pilguga ei vaata . </s> <s> Aga ega see raudtee Eesti territooriumilt välja ikka ei lähe . </s> </p>
<p> <s> Peaasi , et asi reguleeritakse korrektsete lepingutega . </s> </p>
<p> <s> <hi rend="rasvane"> TõNU VääT </hi> <hi rend="kaldkiri"> vedurimeeste ametiühingute liidu juht </hi> </s> </p>
<p> <s> Ei-ei-ei , kindlasti mitte . </s> <s> Mina olen kohtunud kõigi nende erastajatega . </s> <s> Kõige soodsama mulje on jätnud Baltic Rail Service . </s> </p></div5>
            </div4>
            <div4 type="alamrubriik">
              <div5 type="artikkel"><head> Kolm tilka verd ehk rottidest ja äädikakärbestest </head>
<p> <bibl> <author> <s> Lea Larin </s> </author> </bibl> </p>
<p rend="kaldkiri"> <s> geneetik , Mega peatoimetaja </s> </p>
<p> <s> Eesti teadlased on tulnud välja ambitsioonika plaaniga luua hiiglaslik andmebaas , mis sisaldaks inimese geeniandmeid ja lisaks veel andmeid geenidoonorite tervisliku seisundi ja eluviisi ( toitumine , suhe alkoholiga jne ) kohta . </s> <s> Säärase andmekogumi abil saaks teadlased leida ja uurida haigusi põhjustavaid ja mõjutavaid geene . </s> </p>
<p> <s> Seni on kõik läinud suhteliselt libedalt . </s> <s> Riigikogu kinnitas inimgeeniuuringute seaduse ; valitsus asutas Geenivaramu ja andis projektile miljon krooni , juba sel aastal peaks alustatama pilootprojektiga , mille raames kogutakse kokku kümne tuhande inimese geeniproovid . </s> </p>
<p> <s> Selleks , et oleks lootust leida näiteks kasvajate teket taganttõukavaid geenikombinatsioone , peaks miljon Eestimaa inimest nõustuma oma andmed loodavasse andmebaasi loovutama . </s> </p>
<p> <s> Kuigi geenivaramu projekt sai tiitli “ Suhtekorraldustegu 2000 ” , ei tea need miljon inimest ja mina koos nendega vastuseid paljudele küsimustele . </s> </p>
<p> <s> Minu esimene ja kõige suurem küsimus on selline : mille poolest erinevad geenivaramu jaoks vabatahtlikult kolm tilka verd loovutavad eestlased traditsioonilistest katseloomadest - laborirottidest ja äädikakärbestest ? </s> </p>
<p> <s> Seni näib , et mitte millegi poolest . </s> <s> Sarnaselt laboratooriumides katsejänesteks olevate näriliste ja putukatega ei saa geenidoonor kaasa rääkida selles , mida tema geene kasutades uuritakse , milleks uurimistulemusi kasutatakse või kes seda teeb . </s> </p>
<p> <s> Mis saab juhul , kui ma olen nõus , et minu geeniandmetele tuginedes uuritakse soodumust haigestuda kõrivähki , kuid ma ei taha , et uuritaks minu soodumust sattuda sõltuvusse alkoholist või jääda vaimuhaigeks ? </s> </p>
<p> <s> Mida saab oma andmed geenipanka loovutanud inimene ? </s> <s> Ta võib kunagi teada saada oma geneetilised riskifaktorid . </s> <s> Mis Eesti olusid arvestades võivad või ei või sattuda tööandja ja/või kindlustusfirmade kätte . </s> </p>
<p> <s> Kui tööandjad küsivad häbenematult noorematelt naistelt kinnitust selle kohta , et ega nad ometigi kavatse lapseootele jääda ja anda oma panust eesti hukatusliku demograafilise situatsiooni parandamiseks , siis on minul vähe usku sellesse , et eesti keskmine tööandja kõhkleks kasutamast näppusattunud andmeid töötajat ähvardavate pärilike haiguste kohta töötaja kahjuks . </s> </p>
<p> <s> Maailmas on sääraseid juhtumeid juba küllaga , kus inimene kaotab pärast geneetilise <hi rend="kaldkiri">screening</hi>'u läbimist töökoha . </s> </p>
<p> <s> Lisaks tekivad täiesti uued eetilised probleemid . </s> <s> Kas enne abiellumist tuleks üheskoos läbida geeniuuring ? </s> <s> Kas laste geneetilisi riske tuleks uurida ja kellel on õigus säärane otsus langetada - kas lapsevanematel või lapsel endal alates teatud vanusest ? </s> </p>
<p> <s> Mehhanism , mille alusel inimene oma geeniandmed geenivaramust eemaldada saaks lasta , on ebapiisav : oma geeniandmed eemaldada saab ainult juhul , “ kui on selgunud , et geenidoonori isik on avalikustatud õigusvastaselt ” . </s> </p>
<p> <s> Miks ei ole võimalik igal juhul lasta oma andmed eemaldada ? </s> </p>
<p> <s> Kuna Eesti riigil ei ole nii suuremahulise teadustöö läbiviimiseks piisavalt raha - kogu projekti maksumus on hinnanguliselt 1,5 miljardit krooni - , siis näeb geenivaramu projekt ette kaasfinantseerimist rahvusvaheliste organisatsioonide ja äriettevõtete kaasamise kaudu . </s> </p>
<p> <s> Farmaatsiatööstuse hiidfirmade jaoks on kogu projekt äärmiselt odav . </s> <s> 150 miljoni USA dollari suurune investeering on mitu korda odavam , võrreldes rahaga , mida tavaliselt mingi uue ravimi väljatöötamiseks kulutatakse . </s> </p>
<p> <s> Mis kasu on konkreetsele vähki põdevale inimesele sellest , et temagi andis oma panuse , mis võimaldas ravimifirmal ravimi tootmise kulusid langetada ? </s> </p>
<p> <s> Mis kasu on olnud aidsi põdejatel sellest , et nende seisundit ja haiguse kulgu uurides on loodud mingidki ravimid , mille abil surmatõve vastu võidelda ? </s> <s> Lõviosa maailma aidsi haigestunute jaoks , kaasa arvatud Eesti aidsihaiged , on need ravimid liiga kallid . </s> <s> Nad ei jaksa neid osta ja surevad nagu kärbsed . </s> </p>
<p> <s> Ettevaatlikuks teeb see , et Geenivaramu loojad ei muretse sugugi tulevaste geenidoonorite pärast . </s> <s> Riskideks peetakse hoopis järgmisi tegureid : et oodatud informatsiooni ei suudeta kaardistada ; et arstid ei jää kergesti nõusse andmete kogumisega ; et oodatust tunduvalt vähem inimesi on nõus hakkama geenidoonoriks ; et ei õnnestu leida sobivat strateegilist investorit ; et teistes maades tekib konkurente , mistõttu andmete hind langeb ; et andmed ei ole lihtsalt töödeldavad või ei vasta potentsiaalsete ostjate vajadustele ; et hoolikale valikule vaatamata satub töötajate hulka ebalojaalne isik , kes diskrediteerib Geenivaramut . </s> </p>
<p> <s> Kas keegi on kunagi mõelnud , kuidas tänada laborirotte , hiiri , merisigu ja teisi loomi , kes elavad oma elu kitsas klaaskastis , teenides teadust ? </s> </p>
<p> <s> Äädikakärbsele on vist kusagil ausammas püstitatud . </s> </p></div5>
            </div4>
          </div3>
          <div3 type="rubriik">
            <head> EKSPERIMENT </head>
            <div4 type="alamrubriik">
              <div5 type="artikkel">
<p> <s> Jürgeni avameelne päevaraamat , millest selgub , et kui ikka treeninud ei ole , siis pole dopingu peale mõtet raisata . </s> </p></div5>
              <div5 type="artikkel"><head> Eestlane võttis dopingut ! </head>
<p> <bibl> <author> <s> Madis Jürgen </s> </author> </bibl> </p>
<p rend="kaldkiri"> <s> madis@ekspress.ee </s> </p>
<p> <s> Kõigepealt hingake täiesti välja . </s> <s> Kops täitsa tühjaks . </s> <s> Nii et midagi kopsu ei jää . </s> </p>
<p> <s> Tubli . </s> <s> Nüüd võtke see purk endale kätte . </s> </p>
<p> <s> On käes . </s> </p>
<p> <s> Nüüd pange see toru suhu . </s> </p>
<p> <s> Toru on suus . </s> </p>
<p> <s> Nüüd vajutage siia nupu peale ja hingake kopsud õhku täis . </s> <s> Siin purgis on rohi ja te tõmbate selle endale sisse . </s> <s> Nii . </s> </p>
<p> <s> Kui olete rohu sisse hinganud , hoidke kümme sekundit hinge kinni ja ongi kõik . </s> </p>
<p> <s> Kõik . </s> </p>
<p> * * * </p>
<p> <s> Ülalkirjeldatud meditsiiniline protseduur leiab aset Pirital Tippspordi Uuringukeskuses teisipäeval umbes veerand viis pärast lõunat . </s> <s> Olen andnud Eesti Spordimeditsiini Föderatsiooni presidendile <hi rend="rasvane"> Rein Jalakule </hi> allkirja , et olen täie mõistuse juures , ja et ma võtan endale vastutuse igasuguste tagajärgede suhtes , ja et ma soovin viia enda peal läbi eksperimendi dopingu ( salbutamol ) “ toime tundmaõppimiseks jooksukoormuse mõjul ” . </s> </p>
<p> <s> Allkiri . </s> <s> Punkt . </s> </p>
<p> <s> Salbutamol laiendab hingamisteid . </s> <s> Õhku jõuab kopsu rohkem , hapnikku samuti rohkem . </s> <s> Salbutamol on astmarohi . </s> <s> Dopinguainete kirjas on ta 1993. aastast . </s> <s> Selle rohu kasutamise pärast sai suusaäss <hi rend="rasvane"> Jari Isometsä </hi> 1996. aastal hoiatuse . </s> <s> Salbutamoli võivad sportlased kasutada astma korral , kui neil on vastav arstitõend , aga lubatud on ainult aerosool . <hi rend="rasvane"> Isometsä </hi> sõi tablette . </s> </p>
<p> <s> Nii . </s> </p>
<p> <s> Hommikul ostan Selverist tossud . </s> <s> Küsin kõige odavamad , ja nad annavad mulle 700kroonised ( Adidas ) . </s> <s> Mu sportilike ettevõtmiste kalender pole teab mis tihe . </s> <s> Viimane pingutav etteaste keskmaadistantsil pärineb juulikuust , kui ma jooksin kesklinna kõrvetavas lõõsas Narva maanteelt Mere puiesteele notarile mingit allkirja andma . </s> <s> See oli ränk . </s> </p>
<p> <s> Nüüd siis taas . </s> </p>
<p> <s> Kõigepealt spirograafia ehk hingamise test ilma dopinguta . </s> <s> Hästi tugevasti tuleb puhuda . </s> <s> Ja siis rahulikult uuesti sisse hingata . </s> </p>
<p> <s> Tehtud . </s> <s> Doktor <hi rend="rasvane"> Virve Vask </hi> teatab , et mulle mahub kopsudesse 5,1 liitirit õhku ( korvpallur <hi rend="rasvane"> Kert Keskülal </hi> mahub 10 liitrit ) . </s> </p>
<p> <s> Doktor Vask lubab , et ühelgi rahvaspordi alal ma oma viie koma ühega hätta ei jää . </s> <s> Et “ kroonilisi obstruktiivseid momente ” mul ei ole . </s> <s> Inimkeeles tähendab see , et ma kas ei suitseta või olen kaua aega tagasi maha jätnud . </s> <s> Tõsi . </s> <s> Ei suitseta . </s> </p>
<p> * * * </p>
<p> <s> Mere pealt lõõtsub tuul . </s> <s> Tihe märg viltune lumi mätsib prillid kiiresti täis . </s> <s> Lepime kokku , et jooksen ümber Sport-hotelli . </s> <s> Õiget ettekujutust , kui suur see ring on , mul ei ole . </s> <s> Kaheksasada meetrit ehk . </s> </p>
<p> <s> Doktor Vask : “ Tehke anaeroobse läve alla ! ” </s> </p>
<p> <s> Mis see tähendab ? </s> </p>
<p> <s> Doktor Vask : “ Et veremaitset suus ei ole . ” </s> </p>
<p> <s> Start . </s> <s> Algul on tuul tagant ja minek hea ja ma alustan reipalt . </s> <s> Ei ole tulnud kaua minna , kui juba tunnen , et kaugushüppe hoojooksuks oleks valitud tempo paremini sobinud . </s> <s> Keskmaajooksu alustatakse teisiti . </s> <s> Esimese kahesaja meetri lõpuks olen läbi nagu kalts . </s> <s> Turnee on poole peal ja mul on tunne , et finisheerimiseks tuleks tellida takso . </s> </p>
<p> <s> Rein Jalak selgitas enne starti , et vastupidavus on seda suurem , mida enam organism hapnikku saab . </s> <s> Kopsudest viib hapniku edasi hemoglobiin . </s> <s> Mida rohkem hemoglobiini , seda suurem on vastupidavus . </s> <s> Tundub , et mul pole hemoglobiini ollagi . </s> </p>
<p> <s> Tuul on vastu , autod on ees , jalakäijad ka . </s> <s> Jalad on maa küljes kinni , veremaitse on suus . </s> <s> Anaeroobne lävi on kaugel selja taga , siin pole midagi arutada . </s> </p>
<p> <s> Kui 1900. aasta olümpiamängudel Pariisis maratonivõitja poolel teel pidi ära kustuma , kallati talle sisse kokteili , milles olid mingi hull närvisüsteemi rohi , lonks konjakit ja kaks keedetud muna . </s> <s> Ma tunnen et ma vajaks hirmsat moodi turgutavat surakat . </s> </p>
<p> <s> Keegi mammi vaarub kahe suure sumadaniga otse vastu ja mul tuleb teha ringi ümber sumadanide . </s> <s> Mõistmatud inimesed ! </s> </p>
<p> <s> Jaan Taltsi ainuke doping olnud Ministrite Nõukogu puhvetist välja kaubeldud must kalamari . </s> <s> See vist praegu ei päästaks . </s> </p>
<p> <s> Vanas Kreekas söödud koka lehti ja tiigri liha ja joodud härja verd . </s> <s> Kahtlen , kas sellest praegu abi oleks . </s> </p>
<p> <s> Trondheimi MMil jäi Ljubov Jegorova vahele sellise asjaga nagu bromantaan . </s> <s> Niisugust asja kasutatakse sõjameditsiinis . </s> <s> Piir läheb eest ära ja sa pigistad endast viimase raasukese välja . </s> <s> See viimane raasuke on mul ilma bromantaanitagi enam-vähem antud . </s> </p>
<p> <s> Veel mõned meetrid . </s> </p>
<p> <s> Töntsi sörgiga lohistan ennast üle lobjakasse tõmmatud joone . </s> <s> Kolm minutit , üks sekund ja veidi peale . </s> </p>
<p> * * * </p>
<p> <s> Oi oi oi oi ! ütleb doktor Vask . </s> <s> Ta hoiab mul randmest ja kutsub oma kabinetti toibuma . </s> <s> Oi oi oi oi ! </s> <s> Pool tundi hingeldamist ja ma hingan sisse dopingu . </s> </p>
<p> <s> Pea ringi ei käi ? </s> </p>
<p> <s> Ei . </s> </p>
<p> <s> Käed ei värise ? </s> </p>
<p> <s> Ei . </s> </p>
<p> <s> Kuidas enesetunne on ? </s> </p>
<p> <s> Tänan , hea . </s> </p>
<p> <s> Mõni aeg ootamist ja tehakse uus spirograafia ehk hingamise test . </s> </p>
<p> <s> Kõik numbrid on viletsamad kui esimesel korral . </s> <s> Kõik numbrid !!! </s> <s> Ei lase mu dopingut saanud bronhid sugugi paremini õhku läbi . </s> <s> Ei saa ma midagi paremini hapnikku . </s> <s> Ei mingit kasu . </s> <s> Olen ennast esimese ringiga nii ära tapnud . </s> </p>
<p> <s> Mind kamandatakse lavatsile , sokid lastakse rippu , juhtmed pannakse külge . </s> <s> EKG näitab , et südamelihas osutus nõrgaks . </s> </p>
<p> <s> Doktor Vask : “ Siinkohal ma katkestan eksperimendi ja arvan , et uuesti jooksma minna pole mõtet . </s> <s> Tulemused oleksid halvad . ” </s> </p>
<p> <s> Kõik . </s> <s> Läbi . </s> <s> Moos . </s> <s> Annan alla . </s> <s> Kuulsusetu lõpp . </s> </p></div5>
              <div5 type="artikkel"><head> Kas Toomas Savi tegi 1968. a oma tablettidega midagi seadusevastast ? </head>
<p> <bibl> <author> <s> Rein Jalak </s> </author> </bibl> </p>
<p rend="kaldkiri"> <s> Eesti Spordimeditsiini Föderatsiooni president </s> </p>
<p> <s> Kujutage ette , et kaheksa aasta pärast öeldakse , et sportlasele ei tohi teha massaazhi . </s> <s> Võibolla , et siis öeldakse , et massaazh on kõrvaline abi tulemuste paremaks muutmiseks . </s> </p>
<p> <s> Kas meid võib siis kaheksa aasta pärast häbistada , et me praegu sportlastele massaazhi teeme ? </s> </p></div5>
            </div4>
            <div4 type="alamrubriik">
              <div5 type="artikkel"><head> Kaalutletud mõrv </head>
<p> <s> Tunnustatud tippjuhtide koolitaja Urmas Nordeni võisid tappa teismelised poisid ühe kallima ülelöömiskatse eest või lihtsalt auto pärast . </s> </p>
<p> <bibl> <author> <s> Raul Ranne </s> </author> </bibl> </p>
<p rend="kaldkiri"> <s> raul.ranne@ekspress.ee </s> </p>
<p> <s> “ Ma tõesti kardan , et uurimisel saadakse küll teada , kes Urmase tappis , kuid selle teo tegelikud motiivid jäävad igavesti saladuseks , ” ütleb koolitusfirma Invicta juht <hi rend="rasvane"> Mihkel Pärjamäe </hi> . </s> <s> Pärjamäe oli kaks nädalat tagasi Kohila lähistelt Rabivere raba servast tapetuna leitud <hi rend="rasvane"> Urmas Nordeni </hi> ( 38 ) hea sõber . </s> </p>
<p> <s> Tol neljapäeva õhtul umbes kella kuue paiku läks Norden oma töökohast , hotell Olümpia 14. korrusel asuvast Invicta kontorist korraks välja . </s> <s> Tagasi ei tulnud . </s> </p>
<p> <s> Kui Norden , kes alati teatas , kui oli pisimgi oht hilineda , ei ilmunud tööle ka järgmisel päeval , muutusid töökaaslased närviliseks . </s> <s> Helistati , otsiti , teatati politseile . </s> <s> Ei midagi . </s> <s> Armas kolleeg , kelle elu oli just viimasel ajal nagu paika loksunud ning ees paistis särav karjäär koolitusalal , oli jäljetult kadunud . </s> </p>
<p> <s> Päev hiljem , reede õhtul pidasid Tallinna Põhja politseiosakonna inspektorid suure vaevaga kinni 1997. aasta universaalkerega tumesinise Ford Mondeo . </s> <s> Rooli tagant leiti 15aastane tallinlane <hi rend="rasvane"> Viktor </hi> . </s> <s> Et mingeid dokumente poisil juhitava sõiduki kohta ette näidata polnud , võeti ta jaoskonda kaasa . </s> <s> Seal selgus , et tumesinine masin , mille külgedel ja tagaklaasil olid koolitusfirma Invicta reklaamkirjad , kuulub eelmisel õhtul kadunuks jäänud Urmas Nordenile . </s> </p>
<p> <s> Veel sama päeva hilisõhtul juhatas poiss Tallinna kriminaalpolitsei uurijad Raplamaale . </s> <s> Kohila lähistel Rabivere raba serval näitas poiss kätte eelmisel päeval kadunud Nordeni torke ja lõikehaavadega surnukeha . </s> <s> “ Surnukeha oli tugevasti moonutatud , seda oli ikka julmalt töödeldud , ” räägib Rapla politseiprefektuuri pressiesindaja <hi rend="rasvane"> Margus Mikomägi </hi> . </s> </p>
<p> <s> Laipa tuvastamas käinud Pärjamäe sõnul polnud sõbra surnukehast suurt midagi järel . </s> <s> Sedavõrd moonutatud oli see . </s> </p>
<p> <s> Surnukeha tuhastati , peeti peied . </s> <s> Sõbrad-tuttavad üritavad praegu tasapisi shokist toibuda . </s> <s> Juhtumit uurib Rapla politsei . </s> </p>
<p rend="rasvane"> <s> Tippmeeste koolitaja </s> </p>
<p> <s> Eestis on vähe tippjuhte , kes poleks Urmas Nordeni meeskonnatöökoolitust läbi teinud . </s> <s> Neli aastat koolitusfirmas töötanuna oli ta oma ala tunnustatud tegija . </s> <s> “ Pärast ülikooli lõpetamist ( Tartu ülikooli 1985. aastal sotsiaalpsühholoogina ) ei leidnud ta endale kohe sobivat tööd . </s> </p>
<p> <s> Rühma koostöö arendamine , isiksuse potentsiaal ja koostöövõime hindamine olid valdkonnad , mis nii talle kui ka firmale huvi pakkusid . </s> <s> Pealegi oli just sellel alal turul nõudlus olemas , ” räägib Pärjamäe , kes koos Nordeniga ülikoolis õppis ja sellest ajast teda hästi teab . </s> </p>
<p> <s> Baas oli selle nelja aastaga loodud ning täiesti selge näis see , et järgmisel vähemalt kümnel aastal saab Nordenist väga edukas koolitaja . </s> <s> “ See oli ta hobi ja armastus , millele ta oli väga pühendunud , ” lausub Pärjamäe . </s> </p>
<p> <s> Mees pidas plaani osta endale kobedam eluase . </s> <s> Käis ringi ja otsis sobivat . </s> <s> Seni elas Kehrast pärit Norden Tallinnas Kopli kõige tagumises servas . </s> <s> Liinidel . </s> <s> “ Tal polnud seal telekat ega raadiotki . </s> <s> Ainult magas seal ja võimaluse korral üritas olla mujal , ” teab firmajuhist sõber . </s> <s> Tavaliselt nädalavahetuseti oli mees hoopis Pärnus elukaaslase juures . </s> </p>
<p> <s> Nii töökaaslaste kui ka sõbra jaoks ongi täiesti arusaamatu , kuidas võis mees sattuda kuhugi Kohila rabasse . </s> <s> Sellist võimalust tema elus justkui polnud . </s> </p>
<p> <s> “ Ma küll ei tea , et tal võõrastega mingit erilist suhtlemist oleks olnud , ” meenutab Pärjamäe . </s> <s> “ Võibolla üritas ta aidata kellelgi probleeme lahendada , nagu tal tavaks oli , ning seda kasutati kurjasti ära . ” </s> </p>
<p rend="rasvane"> <s> SHokeeriv mõrvaversioon </s> </p>
<p> <s> Raplas on Nordeni mõrvaga seotult vahi all kaks noort inimest . </s> <s> Üks on seesama roolist tabatud 15aastane Viktor , kellele Rapla politseiprefektuuri vaneminspektor <hi rend="rasvane"> Angelyca Vaerand </hi> esitas teisipäeval süüdistuse tahtlikule tapmisele kaasaaitamises . </s> </p>
<p> <s> Hoopis ootamatum seik on see , et teine vahialune , 19aastane <hi rend="rasvane"> Aleksander </hi> , on Viktori vanem vend . </s> <s> Aleksander elab Kohilas , mõrvapaiga lähistel . </s> <s> Ehkki vanem vend on ametlikult töötu , pole ta seni politsei vaatevälja sattunud . </s> <s> Nagu ka noorem vend . </s> </p>
<p> <s> Ajakirjanduses on mainitud versiooni , et Norden tapeti kättemaksuks . </s> <s> Selle versiooni kohaselt oli ta interneti kaudu tutvunud kellegi noore piigaga , kes osutus ühe praegu vahi all oleva noormehe kallimaks . </s> <s> Ning see läks armukadedusest sõgedaks ja mõrvas konkurendi . </s> </p>
<p> <s> Pärjamäe ütleb , et kindlasti ei ole ta oma sõpra kunagi koos verinoore tüdrukuga näinud . </s> <s> Ja talle tundub kahetsusväärne ja shokeeriv , et just seda versiooni ajakirjanduses käsitletakse . </s> <s> “ Nagu ma politsei jutust aru sain , on võrdselt tugevaid versioone mitmeid ja minu arvates ei saa neist ühtegi teistele eelistada . ” </s> </p>
<p rend="rasvane"> <s> Kummalised kõned </s> </p>
<p> <s> Küsimusele , kas Urmas Norden viimasel ajal kuidagi kummaliselt käitus või näis millestki häiritud , ei oska Pärjamäe selgelt vastata . </s> <s> “ Võib-olla oli ta pisut tõsisem , aga tööd on olnud ka palju , ” mõtiskleb ta . </s> </p>
<p> <s> Siiski meenub talle , et viimasel ajal tuli Urmasele korduvalt venekeelseid telefonikõnesid , mida varem ei olnud ja mis teda ilmselgelt segasid . </s> <s> Kui kõne juhtus tulema ajal , mil ta oli kolleegidest ümbritsetud , kiirustas ta neid vestlusi lõpetama . </s> <s> “ Ega ta neist kõnedest rääkida ei tahtnud ja ega ma nii väga konkreetselt ei küsinud ka , ” räägib Invicta juht . </s> <s> Siiski on ta kindel , et kõned polnud seotud tööga . </s> </p>
<p> <s> Kes need helistajad siis olid ? </s> <s> Võib-olla väljapressijad ? </s> </p>
<p> <s> Sõbra laipa tuvastamas käinud Pärjamäe märgib , et nähtu järgi otsustades ei sooritatud seda mõrva juhuslikult või afektiseisundis . </s> <s> “ See oli olnud tahtlik tegevus , mitte mingi tunde ajel sooritatud juhuslik mõrv . </s> <s> Mulle jäi mulje , et pigem tehti seda kõike millegi väljapressimiseks , ” kõhkleb Pärjamäe . </s> </p>
<p> <s> Kummaline on tema sõnul seegi , et Urmase autoga veel järgmisel päeval nii vabalt ringi sõideti . </s> <s> Kui seda mõrva poleks sooritatud isikliku kasu saamise nimel , vaevalt et oleks nii julgelt liigeldud , arvab Pärjamäe . </s> </p>
<p> <s> Ta tunnistab , et kardab . </s> <s> Kardab seda , et uurimine käib vaid sellel suunal , mis on seotud kättemaksu versiooniga , millest kinnivõetud poisid ise räägivad . </s> <s> See annab lihtsaid vastuseid . </s> <s> “ Loomulikult on kohtus parem öelda seda , et tegi kuriteo , kuna talle tehti halba , kui seda , et tappis isikliku kasu saamise eesmärgil , ” räägib Pärjamäe . </s> <s> Pealegi on röövimisemomenti palju raskem tõestada </s> </p>
<p> <s> “ Ma kardan , et mälestus inimesest rikutakse ära sellega , et kuriteo motiive pole võimalik tõestada , ” kahetseb Pärjamäe . </s> <s> Täpsemad selgitused jäävad politseist esialgu saamata . </s> </p></div5>
            </div4>
            <div4 type="alamrubriik">
              <div5 type="artikkel"><head> LAPSEVAIDLUS </head>
<p> <s> Soome-eesti verd Anne Maria viskleb kahe vanema kohtuvaidluses . </s> </p></div5>
              <div5 type="artikkel"><head> Eesti oma Elian Gonzalez </head>
<p> <bibl> <author> <s> Anne Prommik </s> </author> </bibl> </p>
<p rend="kaldkiri"> <s> anne@ekspress.ee </s> </p>
<p> <s> “ Rakas tule takaisin , en lyö sinua ! ” </s> </p>
<p> <s> See lause kordub kõigis kirjades . </s> <s> Kümnete kaupa ümbrikke Hille ees laual . </s> </p>
<p> <s> Lauale on Bondi-pakist sigaretipuru pudenenud . </s> </p>
<p> <s> Hille on noor blond poisipeaga naine . </s> <s> Istume tema Lasnamäe korteris . </s> </p>
<p> <s> “ Hille , sa oled väga kõhn . ” </s> </p>
<p> <s> Hille puhkeb kibedalt naerma . </s> </p>
<p> <s> “ Ma olen juba nii palju juurde võtnud ! </s> <s> Kui ma Soomest tulema sain , kaalusin ma 38 kilo ! ” </s> </p>
<p> <s> Kui Hille naerab , siis ei tundu silmaalused kortsud nii sügavad . </s> <s> Ta on vaevalt kolmkümmend . </s> <s> “ Äitiii ! ” huilgab toanurgast <hi rend="rasvane"> Anne Maria </hi> ( 4 ) , ja hüppab oma lemmikkutsule - bokser Villile selga . </s> <s> Koeri on nende peres veel . </s> <s> Hille on lapsest saati suur loomaarmastaja . </s> </p>
<p> <s> Ühel järjekordsel kassinäitusel sai ta tuttavaks soomlase <hi rend="rasvane"> Aatamiga </hi> . </s> <s> Varsti nad abiellusid ja kolisid elama Soome , Kuopio lähedale . </s> <s> Siis sündis heledapäine plikatirts , kes on praegu lahutava paari suurimaks tüliõunaks . </s> </p>
<p rend="rasvane"> <s> Hille põgenemisplaan küpses kaua </s> </p>
<p> <s> Kui Hille püsti tõuseb , et kohvi tuua , on näha , et ta ei saa hästi kõndida . </s> <s> Ta on sünnist saati invaliid . </s> <s> Seepärast jäigi ta Soome nii kauaks . </s> <s> “ Läksingi sinna rohkem selle pärast , mida olen lapsest saadik kuulnud . </s> <s> Et olen kõverjalg ja prillipapa . </s> <s> Lootsin vanema mehega abielludes kõigest sellest pääseda , ” tunnistab Hille . </s> </p>
<p> <s> Kuid mitte uneski poleks naine näinud , et suurem osa Soomes elatud aega tuleb pidada plaane , kuidas ära põgeneda . </s> <s> Mehe eest , kes teda pantvangis hoidis ja isegi telefonis eesti keelt rääkida ei lubanud . </s> </p>
<p> <s> Seda on kole kuulata , mida Hille räägib . </s> <s> Kuidas soome mees oma naise joomahoos oli vasakust kõrvast kurdiks löönud . </s> <s> Kuidas oma sõbral Hille käeluu lasknud murda . </s> <s> Nuga kõril hoidnud . </s> </p>
<p> <s> Neid juhtumeid on palju ja juba poole vähemast materjalist saaks korraliku õudusfilmi . </s> <s> Hille räägib seda tuimalt , pisarateta . </s> <s> Sest jumal tänatud , tema sai lõpuks tulema . </s> </p>
<p> <s> Siis hakkasid öised telefonikõned . </s> <s> Ärajoodud hääl teiselt poolt lahte , ähvardavad ja mõnitavad sõnad . </s> <s> Hille kartis telefoni kui tuld ja ei vastanud enam kõnedele . </s> <s> Järgmiseks saabusid trükimasinal tipitud kirjad . </s> <s> Kurjad ja nõudlikud , hiljem imalalt andekspaluvad . </s> </p>
<p> <s> “ Kaua võib ? ” küsib Hille , silmades tume viha . </s> <s> Süütab järjekordse sigareti ja vannub , et enam ta isal endale ja lapsele haiget teha ei lase . </s> </p>
<p> <s> “ Mine sina siit suitsu seest ära ! ” tõrjub ta Anne Mariat . </s> <s> Ja räägib kindluse mõttes vene keeles , et tüdruk aru ei saaks . </s> <s> Tal on õudsed kahtlused , miks on pisitüdrukul komme sülle tulles aina ratsutamist mängida . </s> </p>
<p> <s> Hille ei suuda pisaraid tagasi hoida . </s> </p>
<p> <s> “ Jumal , mida ma küll teen , kui ta lapse enda kätte saab ? ” </s> </p>
<p rend="rasvane"> <s> Soomlane süüdistab lapsevarguses </s> </p>
<p> <s> Suvel andis Hille lahutuse sisse . </s> <s> Ta tahab last endale saada . </s> <s> Tema argumendiks kohtus on see , et mees hoidis enne abielu saladuses , et tal on psüühilise tervisega probleeme . </s> </p>
<p> <s> Aatami omakorda kisub last oma poole . </s> <s> Kõigepealt laseb isa avaldada kohalikus lehes Savon Sanomat artikli , mis on kirjutatud tema jutu põhjal ja esitleb eestlannast ema häbitu lapsevargana , kes ei suuda Tallinnas last kasvatada . </s> <s> Loo juures on suur Anne Maria pilt . </s> <s> Peagi ilmub loole järg - Aatami tegeleb kohtueelse mõjutamisega . </s> </p>
<p> <s> Soomlane rõhub ka sellele , et tema juures oleks lapsel paremad elamistingimused . </s> <s> “ Kodu , keel , kultuur ja sõbrad võeti Anne Marialt ära , ” kurjustab Aatami . </s> <s> “ Mind huvitab ka , et mis tingimustes mu väike tütar elama peab . </s> <s> Tsaariaegses viletsalt köetud majas , kus pole vett sees ! ” </s> </p>
<p> <s> Isa püüab juhtumit esitada poliitilisena , kiskudes pere musta pesu avalikkuse ette . </s> <s> Just nagu Kuubalt põgenenud Elian Gonzaleze lugu , kus varsti arvas iga ameeriklane kõige paremini teadvat , mis lapsele parim on - kas tagasi isa juurde saatmine või ebaseaduslikult uude keskkonda jätmine . </s> </p>
<p> <s> Mehe asja ajab advokaat <hi rend="rasvane"> Timo Rajamäki </hi> , kelle sõnul on praegu küsimuse all lapse heaolu . </s> <s> Soome-pool on veendunud , et vaene mees kannatab kurja ülekohtu all . </s> </p>
<p> <s> Lisaks kavatsetakse tõestada , et laps viidi Soomest ebaseaduslikult . </s> <s> Kuopios sündinud Anne Marial on Soome kodakondsus . </s> </p>
<p rend="rasvane"> <s> Mida nad siis tahavad ? </s> </p>
<p> <s> Hille tahab , et mees tema ja lapse rahule jätaks . </s> <s> “ Elagu ükskõik kus , tehku ükskõik mida , aga lõpetagu see terror ! ” </s> </p>
<p> <s> Aatami tahab , et naine lapse talle loovutaks . </s> <s> Lisaks nõuab mees vastavalt Soome seadustele naiselt lapsele elatusraha 500 marka kuus . </s> <s> Hille elab praegu umbes tuhandekroonisest invaliidsuspensionist ja vanemate toetusest . </s> </p>
<p> <s> Aatami on teinud palve Soome välisministeeriumi õigusosakonnale , et välja selgitataks lapse asukoht ja sotsiaalsed tingimused . </s> <s> Laps tuleb kohe Soome tagasi tuua , on tema nõue . </s> </p>
<p> <s> Aga mida tahab peategelane ise ? </s> </p>
<p> <s> “ Ütle , Anne , kas sa tahad Soome tagasi minna ? ” </s> </p>
<p> <s> Tüdruk raputab valgejuukselist pead . </s> </p>
<p> <s> “ Miks sa ei taha ? ” </s> </p>
<p> <s> “ Lihtsalt ei taha ! ” põrutab tüdruk . </s> </p>
<p> <s> Aga kus sa tahad olla ? </s> </p>
<p> <s> “ Mitte kuskil ! ” </s> </p></div5>
              <div5 type="artikkel"><head> Anne Maria saab Eesti kodanikuks </head>
<p> <s> Tallinna Sotsiaal- ja Tervishoiuameti lastekaitsespetsialist Merle Leopard : </s> </p>
<p> <s> Olen selle lapse ja perega kohtunud . </s> <s> Meie hinnangul on lapsele siin tagatud normaalsed tingimused kasvamiseks ja arenguks . </s> <s> Lapsel on seaduste järgi õigus Eesti kodakondsusele ja seega ka sotsiaalsetele garantiidele . </s> <s> Praegu oleme ka isaga ühendust võtnud ja teatanud talle lapse olukorra . </s> <s> Mees ise pole lapsega kohtumise vastu huvi tundnud . </s> <s> Enne esmaspäeval toimuvat kohut ei saa midagi muud öelda . </s> </p></div5>
              <div5 type="artikkel"><head> Sündmuste kronoloogia </head>
<p> <s> 1995 abiellub eestlanna Hille soomlase Aatamiga . </s> <s> Hillest saab Soome kodanik . </s> </p>
<p> <s> 1996 suvel sünnib Anne Maria </s> </p>
<p> <s> 2000 jaanuaris selguvad mehel psüühilised probleemid </s> </p>
<p> <s> 2000 veebruaris põgeneb naine Eestisse vanemate juurde </s> </p>
<p> <s> 2000 aprill - Aatami sõidab Eestisse ja püüab veenda naist koos lapsega tagasi tulema . </s> </p>
<p> <s> 2000 juuni - Hille annab lahutuse sisse . </s> <s> Põhjused - perevägivald ja oma tervisliku seisundi varjamine enne abielu . </s> <s> Aatami nõuab kohtult , et ta saaks lapsehooldusõiguse enda kätte ja naine maksaks talle lapse eest elatusraha 500 marka kuus </s> </p>
<p> <s> 2001 märts toimub esimene kohtuistung </s> </p></div5>
            </div4>
            <div4 type="alamrubriik">
              <div5 type="artikkel"><head> Hansa ärevuses , Yhis mõnuleb </head>
<p> <s> Hansapanga müügiotsus võib sündida täna , aga ka kuue kuu pärast . </s> <s> Väga palju sõltub Brüsselist . </s> </p>
<p> <bibl> <author> <s> Sulev Vedler </s> </author> </bibl> </p>
<p rend="kaldkiri"> <s> sulev@ekspress.ee </s> </p>
<p> <s> Hansapank Eesti peadirektor <hi rend="rasvane"> Raul Parusk </hi> on esimene Eesti pankur , kes Rootsi pankade ühinemist omal nahal tunda sai . </s> </p>
<p> <s> Neljapäeval , 22. veebruaril olid tal piltlikult öeldes kohvrid pakitud , et kolida aastaks-pooleteiseks Leetu . </s> <s> Parusk pidi juhtima sealse suuruselt teise panga Taupomasise ülevõtmist . </s> <s> See olnuks karjääriredelil ilus samm edasi . </s> <s> Puudusid vaid allkirjad ostu-müügilepingul . </s> <s> Hansapanga nõukogu pidi asja arutama selsamal neljapäeval . </s> </p>
<p> <s> Aga Paruskit ei saadetud Vilniusesse . </s> <s> Tund aega enne nõukogu koosolekut avalikustasid Swedbank ja SEB ühinemiskava . </s> </p>
<p> <s> See tõmbas Taupomasise ostule kriipsu peale . </s> <s> Leedu valitsus oli ammu hoiatanud , et kui rootslased ühte heidavad , siis nemad panka ei müü . </s> </p>
<p> <s> Parusk jäi Tallinnasse . </s> </p>
<p> <s> Vähemalt esialgu , sest kolmapäeval kohtus Hansapanga nõukogu esimees <hi rend="rasvane"> Anders Sahlen </hi> leedukatega . </s> <s> Kas ja mis tingimustel kõnelused jätkuvad , ei olnud Ekspressi trükki minekuks veel teada . </s> </p>
<p rend="rasvane"> <s> Hansapank saab uue finantsjuhi </s> </p>
<p> <s> Küll aga andis panganõukogu tol ootamatul neljapäeval heakskiidu kahele käigule , kus kohalikke finantstuusi liigutati mänglevalt nagu ettureid malelaual . </s> </p>
<p> <s> Marketsi divisjoni juht <hi rend="rasvane"> Gerd Müller </hi> viiakse aprillis alles loodava fondi etteotsa . </s> <s> Tema vana koha hõivab senine finantsdirektor <hi rend="rasvane"> Erkki Raasuke </hi> . </s> <s> Ühtlasi kinnitati Raasuke ametlikult juhatuse aseesimeheks . </s> </p>
<p> <s> Raasuke kamandas panka ülemuse äraolekul varemgi . </s> <s> Loomulik valik , sest finantsjuhil on kontsernist alati parem ülevaade kui ühelgi teisel juhatuse liikmel . </s> </p>
<p> <s> Nüüd jäi finantsjuhi tähtis tool vabaks . </s> <s> Kas seda kohta ihkavad ülemere-omanikud , et tihendada kontrolli Hansapanga üle ? </s> <s> Sinna saaks panna mõne oma mehe , nagu SEB tegi Ühispangas . </s> <s> Ühispanga finantse käsutab rootslane <hi rend="rasvane"> Johan Lindh </hi> . </s> </p>
<p> <s> Ent Hansapanga juhataja <hi rend="rasvane"> Indrek Neivelt </hi> välistab “ kodurootslase ” tuleku . </s> <s> Peagi kuulutatakse välja konkurss . </s> <s> Koha täidab tõenäoliselt keegi Baltikumist . </s> </p>
<p rend="rasvane"> <s> Ühinemise võti peitub Eestis </s> </p>
<p> <s> Viimati käitus Swedbank salapäraselt enne aastavahetust , kui tõstis osalust Hansapangas nelja protsendi võrra . </s> <s> Hoolimata lubadustest , et ülevõtmisele ei minda . </s> </p>
<p> <s> Täna paistab kõik teises valguses . </s> <s> Need neli lisaprotsenti ei maksa mitte enam 400 miljonit krooni , vaid 800 miljonit . </s> <s> See on märkimisväärne võit nii panga täieliku väljaostmise kui ka võimaliku müügi korral . </s> </p>
<p> <s> Kumb variant käiku läheb , ei ole teada . </s> <s> Indrek Neivelt käis reedel Stockholmis . </s> <s> Naasis sõnumiga : kõik on jätkuvalt lahtine , jätkame samas vaimus . </s> </p>
<p> <s> Svenska Dagbladet teatas möödunud nädalal , et Swedbanki ja SEBi liitumise võti asub Eestis . </s> <s> Tehing sõltuvat Hansapanga või Ühispanga müügist , mis on võimalik enne ühinemist . </s> </p>
<p> <s> Swedbanki infojuht <hi rend="rasvane"> Staffan Salen </hi> lehe väidet ei kinnita . </s> <s> Enne suve pole müüki oodata , kuna otsused seisavad kinni Brüsseli liitumisloa taga . </s> </p>
<p rend="rasvane"> <s> Paralleelid Hansa-Hoiuga </s> </p>
<p> <s> SEB on olekult sinivereline , algusaegade Hansapanga moodi . </s> <s> Swedbank aga maalähedane nagu Hoiupank muiste . </s> </p>
<p> <s> Hansapank ja Hoiupank teatasid talvel 1998 hurraaga liitumisest . </s> <s> Eesti meeste ilus plaan kukkus kolinal läbi - kõik polnud korralikult läbi mõeldud . </s> </p>
<p> <s> Rootslaste liitumiskõnelustest teatas ajakiri Privata Affärer juba kaks aastat tagasi . </s> <s> Kui Swedbanki tegevjuht <hi rend="rasvane"> Reinhold Geijer </hi> oli ühinemise vastu , lasti ta lahti . </s> </p>
<p> <s> Tegelik diil tehti aga ruttu , vaid kümne päevaga . </s> <s> Swedbankist hoidis ohje kindlalt oma käes president <hi rend="rasvane"> Göran Collert </hi> , heitliku meelega mees . </s> <s> Isegi veel uudise väljapaiskamise eelõhtul polnud kõik klaar . </s> </p>
<p> <s> Kas erinevad kultuurid sobivad seekord ? </s> <s> Kuigi võtmeisikud rääkisid võrdsete abielust , võtsid finantsturud uudist hoopis SEBi-poolse ülevõtmisena . </s> <s> SEBi aktsia kallines ühe päevaga 6,5 protsendi võrra . </s> </p>
<p> <s> Täna on uues pangas paigas neli tipptegelast , kes kohtuvad korra nädalas . </s> <s> Kõik muud võtmekohad on lahtised . </s> </p>
<p rend="rasvane"> <s> Ühispankurid rahul </s> </p>
<p> <s> Hansapankuritele võiks nende panga müük väärikale uuele omanikule väga meeldida . </s> <s> Vabaduse nimel . </s> <s> Et nende mängumaad ei piirataks ainult Eestiga , nagu SEB tegi Ühispanga puhul . </s> <s> Päitsete panek pole kellelegi indu juurde andnud . </s> </p>
<p> <s> Hansapanga müük annaks ka rahalise võidu . </s> <s> Kui Ühispanga müügi puhul teeniks rootslased heal juhul tagasi selle summa , mis nad on sinna paigutanud , siis Hansapanga müük annaks umbes neli miljardit krooni kasumit . </s> </p>
<p> <s> Igatahes ootavad leedukad Taupomasise-diilis Hansapanga müüki . </s> <s> Kellele , see pole täna kõige olulisem . </s> </p>
<p> <s> Eestlaste kaasarääkimisõigus kogu kupatuses on paraku tagasihoidlik nagu sipelgatel elevantide pulmamängus . </s> </p>
<p> <s> Ühispanga president <hi rend="rasvane"> Ain Hanschmidt </hi> särab see-eest nagu kevadpäike . </s> </p>
<p> <s> Kui kõik jääb nii , kuis oli , pole häda midagi . </s> <s> SEB on ikka ja jälle eestlasi kiitnud , kuigi Ühispank lõpetas kolm aastat järjest kahjumiga . </s> <s> Hoolimata lubadustest , et bilanss on lõpuks vanast saastast puhtaks tehtud . </s> </p>
<p> <s> Ent müügi korral võib tegevusväli laieneda . </s> <s> See meeldib igale pankurile . </s> </p>
<p> <s> Seega on Hanschmidtil kuulutada üksnes häid sõnumeid : “ Enam ei ole meil nii karm kulude kokkuhoid nagu varem , kui tõmbasime 20 protsenti tagasi . </s> <s> Peame agressiivsemalt edasi minema . </s> <s> Olema jälle üliaktiivsed , et silma paista . ” </s> </p></div5>
            </div4>
            <div4 type="alamrubriik">
              <div5 type="artikkel"><head> SUURED SIHID </head>
<p> <s> Projekt “ Vaata maailma ” kavatseb Eesti internetikasutamisel Soomest kolme aastaga mööda viia . </s> </p></div5>
              <div5 type="artikkel"><head> Eesti suurfirmad arendavad e-riiki </head>
<p> <bibl> <author> <s> Sulev Vedler </s> </author> </bibl> </p>
<p rend="kaldkiri"> <s> sulev@ekspress.ee </s> </p>
<p> <s> Eesti suurettevõtted tahavad muuta interneti tarvitamise üldrahvalikuks . </s> </p>
<p> <s> 650 000 eestlast ei ole internetti kasutanud ning ei saa või ei kavatse seda lähiajal omal algatusel teha . </s> <s> Projekt “ Vaata maailma ” kavatseb sellise kivinenud mõtteviisi puruks lüüa . </s> </p>
<p> <s> Tuleviku Eestis tarvitavad veebi ka sinikraed ja vanemad inimesed . </s> <s> “ Kui pangateenused on viidud internetti , siis saab sama teha ka riigi- ja kohalike omavalitsuste teenustega , ” ütleb Hansapank Eesti peadirektor <hi rend="rasvane"> Raul Parusk </hi> . </s> </p>
<p> <s> E-riigis saaks internetis panna kinni arstiaegu , tellida passi , hankida äriregistri väljavõtteid , suhelda oma laste kooli , linna- ja riigivõimudega . </s> <s> E-maksuamet töötabki juba edukalt . </s> </p>
<p> <s> “ Kui mõnel inimesel on vallavalitsus kolme kilomeetri kaugusel , siis haldusreformi tulemusel võib see nihkuda 30 kilomeetri kaugusele . </s> <s> Internet aitab võimu tagasi lähemale tuua , ” avaldab arvamust <hi rend="rasvane"> Alar Ehandi </hi> , endine liisingutöötaja , kes Hansapangas “ Vaata maailma ” projekti veab . </s> </p>
<p> <s> Ehandi tutvustas projekti 30-40 firmale ja leidis sooja vastuvõtu . </s> <s> Enamik neist ettevõtetest kavatseb anda “ Vaata maailmale ” kuni kolm protsenti kasumist . </s> </p>
<p> <s> Kokku teeb see kolme aastaga 300- 350 miljonit krooni . </s> <s> Kõige rohkem - sada miljonit krooni - annab idee autor Hansapank . </s> <s> “ Me ei tea veel , kuidas raha tagasi teenime . </s> <s> Kas interneti kasutamisest tuleneva kulude kokkuhoiu , majanduse elavnemise või millegi muu arvelt , ” tunnistab Parusk . </s> <s> “ Meie eesmärk on tulu saada hoopis pikema aja peale ette vaadates , kui seda on mõned aastad - eesmärk on ühiskonda edasi arendada . ” </s> </p>
<p> <s> Hansapanga kõrval veavad suurprojekti Ühispank , Eesti Telefon , EMT , IBM , Oracle ja MicroLink . </s> </p>
<p> <s> Suur osa rahast kulub avalike internetipunktide võrgu laiendamiseks ja koolituseks . </s> <s> Suurfirmad kavatsevad heale ideele lisada ka majandusliku hoova , andes netiklientidele hinnaalandusi . </s> </p></div5>
              <div5 type="artikkel"><head> Soomest mööda ! </head>
<p> <bibl> <author> <s> Mart Laar </s> </author> </bibl> </p>
<p rend="kaldkiri"> <s> peaminister </s> </p>
<p> <s> Internet on Eesti ühiskonna uutesse kihtidesse jaganud . </s> <s> Digitaalselt lõhestanud . </s> <s> Võõrandumine iseendast ning riigist pole vähenenud või suurenenud , rippugu internetis üleval kas või kõik valitsuse otsused ning eelnõud . </s> <s> Riik on tegelenud kastide ja kaablitega , kuid unustanud inimese . </s> </p>
<p> <s> Samas vaimus jätkates tuleks peagi tõdeda , et oleme jõudnud umbteele . </s> <s> Erasektorit ning kolmandat sektorit kaasamata ei suuda riik tagada vajalikke investeeringuid teadus- ja arendustegevusse ega minna üle teadmistel tuginevale Eestile , rääkimata sotsiaalprobleemide lahendamisest . </s> </p>
<p> <s> Sellel taustal teeb mulle rõõmu projekt “ Vaata maailma ” . </s> <s> See saab olla edukas aga ainult siis , kui teda kasutatakse koostöö arendamiseks riigi ja erasektori vahel . </s> <s> Ei keskenduta mitte tehnilisele tulevärgile , vaid inimestele nende unistuste ja lootustega . </s> <s> Soome ja Eesti interneti kasutamise vahe on võimalik tasa teha . </s> <s> Kuid samas ei saa seda pidada omaette eesmärgiks . </s> </p>
<p> <s> Pigem võiksime pakkuda maailmale lahendust digitaalse lõhestumise probleemile . </s> </p></div5>
            </div4>
            <div4 type="alamrubriik">
              <div5 type="artikkel"><head> Teatri kelder sajaks aastaks kasiinole </head>
<p> <bibl> <author> <s> Aet Süvari </s> </author> </bibl> </p>
<p rend="kaldkiri"> <s> aet.syvari@ekspress.ee </s> </p>
<p> <s> Tallinna Vene Draamateater kihab nagu sipelgapesa . </s> <s> Kas kellelgi on kuri plaan iga hinna eest teater välja süüa tema uhkest juugendmajast Vabaduse platsil ? </s> </p>
<p> <s> Vene Draamateatri keldris , endistes restoran Astoria ruumides on ennast sisse seadnud Monte-Carlo kasiino . </s> <s> Vähesed teavad aga , et kasiinol on teatrimaja keldris õigus pesitseda veel 88 aastat . </s> <s> 11 aastat tagasi sõlmitud kummaline leping teatridirektori ja ASi Fookus vahel annab keldriruumid nimelt tervelt 99 aastaks rendile . </s> <s> Fookuse allrentnikuks , otse ühes keskväljaku kaunimas hoones magusa suutäie ampsanud firmaks on MC Kasiinod AS . </s> </p>
<p> <s> Kelle huvides säärane leping tehti ja kas tõesti oli teatridirektoril õigus keldriruumid pea sajandiks välja üürida ? </s> <s> Teatri direktor <hi rend="rasvane"> Aleksandr Iljin </hi> laiutab käsi . </s> <s> “ Teatril oli vähe raha , otsisime rentnikku . </s> <s> Kõik käis koostöös kultuuriministeeriumiga . </s> <s> Aga 99 aastaks tahtsid lepingu sõlmida just rentnikud . ” </s> </p>
<p> <s> Renditasu leping ette ei näe . </s> <s> Selle asemel lubas Fookus teha teatrisaali ja lava remondi ja pakkuda näitlejatele tasuta lõunaid . </s> <s> Lisaks kohustus rentnik tasuma teatri kommunaalmaksed . </s> </p>
<p> <s> Iljin väidab , et kõik lepingupunktid said täidetud . </s> <s> “ Tasuta lõunaid pakuti , kuni riigikontroll need ära keelas . ” </s> </p>
<p> <s> Teatritöötajad räägivad aga teist juttu . </s> <s> “ Mina pole remonti näinud , näitlejaist ei mäleta keegi mingeid lõunaid , ” kinnitab üks neist . </s> </p>
<p> <s> Nüüd kardavad paljud teatri töötajad , et Vene Draamateater puksitakse hoonest välja ja Monte-Carlo ehitab endisesse kultuurikantsi stripibaariga hiigelkasiino : Eesti Moulin-Rouge'i . </s> <s> Ka kuuldub teatrimajast , et direktor Iljin on Monte-Carlo aktsionär või nõukogu liige . </s> <s> Miks ta muidu neid nii väga soosib . </s> <s> Miks muidu laskis ta teha otsekäigu kasiinost Palace'i - kõmm , läbi teatriseina ! ? </s> </p>
<p> <s> Direktor Iljin lükkab kõik süüdistused tagasi . </s> <s> Tema pole kuulnud midagi kasiino laienemisplaanidest ega lasknud teha mingit otsekäiku . </s> <s> “ Selle tegid rentnikud , see on nende asi . </s> <s> Pealegi , teatrit see uks ju ei sega - see läheb ju otse kasiinosse . ” </s> </p>
<p> <s> Scandic Hotels Eesti ASi finantsdirektor <hi rend="rasvane"> Andres Lepik </hi> väidab samuti , et läbirääkimisi pidasid nad Monte-Carloga , mitte teatriga . </s> <s> “ See oli Monte-Carlo initsiatiiv , kuid läks kokku ka meie plaanidega . ” </s> </p>
<p> <s> Ka MC Kasiinod ASi peadirektor <hi rend="rasvane"> Enn Räpp </hi> on praeguste keldriruumidega rahul . </s> <s> Ta tõrjub kõik süüdistused terve teatrimaja endale ahnitsemises . </s> <s> “ See on absoluutne jama ! </s> <s> Mida me nende ruumidega teeksime - Eestis pole turgu nii suurele kasiinole ! ” </s> </p>
<p> <s> Eelmisel nädalal linnapea <hi rend="rasvane"> Jüri Mõisa </hi> kaudu avalikkusse paisatud väide , nagu sooviks just Iljin teatri kolimist Vene Kultuurikeskusse ( endisesse Ohvitseride Majja ) , mille direktori kohusetäitjaks ta praegu on määratud , on pinged üles kruvinud . </s> <s> Iljin lükkab kõik kolimisplaanides süüdistamised ümber , aga teatrirahvast see ei rahusta . </s> <s> “ Kui ta juba keldri 99 aastaks kasiinole rendile andis , ju see kasiino talle ikka kuidagi südamelähedane on , ” arvab murelik teatritöötaja . </s> </p></div5>
            </div4>
            <div4 type="alamrubriik">
              <div5 type="artikkel"><head> Internetist otse hambaarsti juurde </head>
<p> <bibl> <author> <s> Anne Prommik </s> </author> </bibl> </p>
<p rend="kaldkiri"> <s> anne@ekspress.ee </s> </p>
<p> <s> Eelmise aasta mais otsustas sotsiaalministeeriumi ametnik <hi rend="rasvane"> Ain Aaviksoo </hi> ( 31 , pildil ) koos sõpradega Eesti Nooremarstide Ühendusest lükata käima projekti , mis pakuks netis surfajale kõikvõimalikku terviseinfot . </s> <s> Aadressilt <gap rend="hüperlink"/> on võimalik eriaalaarsti käest nõu küsida ja vajaduse korral ka ennast vastuvõtule registreerida . </s> </p>
<p> <s> Interneti plahvatuslikust arengust hoolimata pole siiani Eestis ühtki portaali , mis oleks ainult terviseteemadele spetsialiseerunud . </s> </p>
<p> <s> Aaviksoo usub eelmisel aastal Ühendriikides tehtud uurimust , mis näitas , et ligi pooled juhuslikest internetikasutajatest otsisid võrgust just tervist puudutavat infot . </s> <s> Veel suurem on see protsent pidevalt netis surfavate inimeste hulgas . </s> </p>
<p> <s> Kasutajaid peaks portaalile meelitama ka võimalus erialaarstilt tasuta nõu küsida . </s> </p>
<p> <s> Veel kavalam nipp on aga <hi rend="kaldkiri">online</hi>-arstiteenus . </s> <s> See tähendab , et ennast saab internetis arsti vastuvõtule kirja panna . </s> <s> BMFi tehtud uuring näitas , et sellest teenusest huvitatuid on rohkem kui näiteks internetikaubamajadest ostjaid . </s> </p>
<p> <s> Mõeldud on ka ravimimüügile internetis , kuid siin tuleb veelgi rohkem eetilisi probleeme . </s> <s> Ravimiamet on neis asjus üsna ettevaatlik . </s> </p>
<p> <s> Näiteks paari nädala pärast avaneb internetikülg elan.ee , mis ka terviseportaali kaudu oma tooteid pakkuma hakkab . </s> <s> Selle arendamisega tegelev <hi rend="rasvane"> Made Ots </hi> on kokku puutunud hulga probleemidega . </s> <s> “ Sisuliselt on ravimi- ja arstiteenuse internetti viimisel praegu loodud pretsedent , ” nendib Ots . </s> <s> Seetõttu on ka keeruline end olemasolevate seadustega sobitada , mis selles vallas on äärmiselt ranged . </s> </p>
<p> <s> Näiteks selge on see , et retseptiravimeid ei hakka interneti kaudu mitte kunagi tellida saama . </s> <s> “ Ka käsimüügiravimeid inimene koju tellida ei saa , sest seadus ütleb , et ravimi võib inimesele ulatada vaid proviisor , ” ütleb Made Ots . </s> </p>
<p> <s> Ka ei ole internetis ravimeid pakkuvat külge lubatud nimetada virtuaalapteegiks . </s> <s> On valdkondi , mida ei saa kunagi täielikult internetipõhiseks muuta . </s> <s> Ka Aaviksoo rõhutab , et tal pole kunagi olnud isegi mõtet , et terviseportaal võiks asendada arstiteenust . </s> <s> “ Me anname vaid nõu . ” </s> <s> Haigust diagnoosida ei saa kunagi ilma inimest nägemata . </s> </p></div5>
            </div4>
          </div3>
          <div3 type="rubriik">
            <head> PETTUS </head>
            <div4 type="alamrubriik">
              <div5 type="artikkel">
<p> <s> Tuntud sisearhitektide paar Vaiklad vassivad müügikuulutuses oma maja suurust . </s> </p></div5>
              <div5 type="artikkel"><head> Maja seest suurem kui väljast </head>
<p> <bibl> <author> <s> Gea Velthut-Sokka </s> </author> </bibl> </p>
<p rend="kaldkiri"> <s> gea@ekspress.ee </s> </p>
<p rend="kaldkiri"> <s> Müüa maja Kakumäel . </s> <s> Üldpind 280 m<hi rend="ülaindeks">2</hi> , krunt 1400 <hi rend="ülaindeks"> m2 </hi> . </s> <s> Avar elutuba , 3 magamistuba , töötuba , eraldi köök , saun , vannituba , 3 WCd , elektriküte , biopuhastiga vesi , garaazh kahele autole . </s> <s> Hind 3 150 000 krooni . </s> </p>
<p> <s> Selline kuulutus ilmub Eesti lehtedes mullu oktoobrist . </s> </p>
<p> <s> Maitsekas valge kivimaja Kakumäel vaikses kõrvaltänavas võiks olla iga pere unistus . </s> <s> Mõned kosilased on elamut ka kaemas käinud . </s> <s> Tehingud on jäänud aga pooleli - ostjad on avastanud , et maja dokumentide järgi on üldpinda tegelikult 223 , mitte lubatud 280 ruutmeetrit . </s> <s> Omanike , tunnustatud sisearhitektide <hi rend="rasvane"> Argo </hi> ja <hi rend="rasvane"> Katrin Vaikla </hi> koostatud siseviimistlusplaan näitab elamu suuruseks 238 ruutu . </s> <s> Ilma tagaõuele jääva katusealuse terrassita tuleb ka siin kokku vaid 230 ruutmeetrit . </s> <s> Lubatud pinnast jääb erinevate projektide järgi puudu 50 kuni 57 ruutu , korraliku kahetoalise korteri jagu . </s> </p>
<p> <s> Piirkonna detailplaneeringust selgub , et ka krunt on reklaamitud 1400 ruutmeetri asemel vaid 1279. </s> <s> Mõlema dokumendi koopia on olemas ka Eesti Ekspressil . </s> </p>
<p> <s> Maa ruutmeeter maksab Kakumäel keskmiselt 350 krooni , viieaastase elamu ruutmeetri eest küsitakse 6000 krooni ümber . </s> <s> Lihtne arvutus näitab , et Vaiklad küsivad ruutmeetrite juurdekirjutamisega kinnistu eest ligi 400 000 krooni rohkem . </s> </p>
<p> <s> Argo Vaikla selgitab stoilise rahuga , et tegelikult on üldpinda 270 ruutmeetrit . </s> <s> “ Kuulutusse sai natuke valesti pandud jah , ” mainib ta . </s> <s> “ Mis 230 ruudust te räägite ? </s> <s> Üldpinna sisse käivad ka seinte alused pinnad ning korruste kabariitide vahe . ” </s> </p>
<p> <s> OberHausi majade osakonna kinnisvaramaakleri <hi rend="rasvane"> Tarvo Tuga </hi> sõnul on üldpind ikka kasutatav pind . </s> </p>
<p> <s> “ Olen selliseid kuulutusi varem ka näinud . </s> <s> Nii ei ole ilus teha , see on bluffimine , ” pahandab Tuga . </s> </p>
<p> <s> “ See on pidev arhitektuuriline probleem ja vastutus langeb siin maaklerile , ” pareerib Vaikla . </s> <s> “ Tal on kogu dokumentatsioon käes ja oleks võinud ka ise natuke arvutada . ” </s> </p>
<p> <s> Sügisel maja müügiga tegelenud Klas Kinnisvara maakleril <hi rend="rasvane"> Merle Randmaal </hi> on Argo Vaikla käega kirjutatud paber : üldpind 230 , kogupind 280 ruutmeetrit . </s> <s> Sisuliselt on need mõisted kattuvad . </s> <s> Randmaa sõnul arvas ta , et Vaiklad ajasid midagi segamini ja mõtlesid üldpinna all kasulikku pinda . </s> <s> Omanike viimistlusplaanis mahub 230 ruutmeetri sisse aga kogu maja , ka kelder ja 35ruudune garaazh , mida kuidagi kasulikuks pinnaks pidada ei saa . </s> </p>
<p> <s> “ Mina ei tea , kuhu need 50 ruutu kadusid . </s> <s> Ja mõõdulindiga ma ka mööda seinaääri roomama ei hakanud . </s> <s> Usaldan alati oma kliente , ” ütleb Randmaa . </s> </p>
<p> <s> Praegu aktiivselt maja müügiga tegeleva Reval Estate kinnisvarabüroo maakleri <hi rend="rasvane"> Külli Ooti </hi> hinnangul tuleb vahe maja suuruses just garaazhist . </s> </p>
<p> <s> “ Neil on väga suur garaazh , ” kinnitab ta . </s> <s> “ Ah et garaazh on juba sisse arvestatud ? </s> <s> No need numbrid sain ma Vaiklatelt . ” </s> </p>
<p> <s> “ Kui norima hakata , siis pole maja plaanis pööningut üldse kirjas . </s> <s> Nii et kokkuvõttes tuleb ruutmeetreid rohkemgi veel , ” teab Argo Vaikla . </s> </p></div5>
            </div4>
            <div4 type="alamrubriik">
              <div5 type="artikkel"><head> Ähvardavad taevakivid </head>
<p> <s> Maale langenud meteoriidid võivad elu Maalt pühkida , kuid kunagi võisid nad selle ka siia tuua . </s> </p>
<p> <bibl> <author> <s> Tiit Kändler </s> </author> </bibl> </p>
<p rend="kaldkiri"> <s> Eesti Päevalehe teadustoimetaja </s> </p>
<p> <s> Inimest on ikka huvitanud kaks asja . </s> <s> Kuidas saada rikkaks ja millal tuleb maailma lõpp . </s> <s> Nende küsimustega on tegelnud nii pühad tekstid , nägijamehed kui ka teadusajakirjad . </s> <s> Ilmaruum on täis Maad ähvardavaid objekte . </s> <s> Teadlased püüavad neid kokku lugeda , võimalikku ohtu hinnata ja välja mõelda , kas Maad ka nende eest kaitsta saab . </s> </p>
<p rend="rasvane"> <s> Varastatud taevakivid </s> </p>
<p> <s> 1995. aastal kadus Tartu ülikooli geoloogiamuuseumist üks hinnaline eksponaat . </s> <s> Vargad ei viinud kaasa mammutikihva või ürginimese koljuluud . </s> <s> Nad panid pihta taevast kukkunud kivi . </s> <s> Varaste meetod oli lihtne ja geniaalne . </s> <s> 8. augustil 1862. aastal Pilistvere maile kukkunud meteoriidi asemel sokutati vitriini tavaline kartulipõllult toodud kivikamakas . </s> </p>
<p> <s> Pilistverre langenud kaheksast meteoriidist leiti üles neli . </s> <s> Üks neist oli kukkunud kõrtsmiku sealauta . </s> <s> Kolmekilone Pilistvere meteoriit maksab ekspert <hi rend="rasvane"> Fabricius Buchwaldi </hi> arvates poolteist miljonit krooni . </s> </p>
<p> <s> Taevakivid on hinnas . </s> <s> Neile on omistatud maagilist võimet . </s> <s> Meteoriidiuurija <hi rend="rasvane"> Reet Tiirmaa </hi> kirjutab , et 1872. aastal lõhkusid Paide mustlased Tänassilma kanti kukkunud meteoriidi ja tassisid osa sellest laiali , allesjäänu peitis üks talumees talismanina ära . </s> </p>
<p> <s> Maailmas on palju erakogusid , kuhu meteoriite kokku ostetakse , nii et keegi neile enam jälile ei saa . </s> <s> Kummalisel kombel on Eestist leitud pinnaühiku kohta kõige enam meteoriite ja nende kraatreid maailmas . </s> <s> Siiski ei tähenda see , et Eesti kuidagiviisi taevast sadavate kivide eriline märklaud oleks . </s> <s> Astronoom <hi rend="rasvane"> David Jewitt </hi> kinnitab , et löögi tõenäosus on kogu Maa pinnal juhuslik . </s> <s> “ Siiski tekitavad löögid ookeani tsunaamilaineid , mis paiskuvad kaldale , ” ütleb Jewitt , “ nii et rannikulinnad on enam ohus . ” </s> </p>
<p rend="rasvane"> <s> Elu pommirahe all </s> </p>
<p> <s> Eesti tuntuim meteoriidikraater asub Kaalis . </s> <s> Selle tekke ajaks hinnatakse hetke 7600 kuni 2500 aastat tagasi . </s> <s> Maailmas pole teada ühtegi teist kraatrit , kuhu meteoriit oleks kukkunud nii hiljuti , ja kukkumise ajal nii tihedalt asustatud alale . </s> <s> Oma 1976. aastal avaldatud raamatus “ Hõbevalge ” esitas tollane kirjanik , nüüdne Eesti vabariigi president <hi rend="rasvane"> Lennart Meri </hi> hüpoteesi , et Kaali meteoriidi kukkumist kuuleme tänaseni . </s> </p>
<p> <s> See tähendab , et selle sündmuse järelkajasid näeme enda ja teiste lähedaste ning kaugemategi rahvaste folklooris . </s> <s> Kuid Kaali meteoriit jättis siiski ellu inimesi , kes seda mäletada saavad . </s> <s> Sama hästi ei läinud dinosaurustel , kes arvatavasti just 65 miljoni aasta taguse Mehhikosse Chicxclubi kukkunud meteoriidi vallandatud kliimamuutusi üle elada ei suutnud . </s> </p>
<p> <s> Meie koduplaneet murrab teed läbi galaktilise tolmu . </s> <s> Ööpäevas langeb taevast 90 miljonit heledat meteoori . </s> <s> Maailmas on teada umbes 150 meteoriidikraatrit . </s> <s> Eestis on neist seitse . </s> </p>
<p> <s> Igal aastal maandub Maale 26 000 enam kui sajagrammise massiga meteoriiti . </s> <s> Suurem osa neist sukeldub maailmamerre , polaaraladele , kõrbetesse ja teistele inimtühjadele aladele . </s> </p>
<p> <s> “ Kuigi aastas langeb Maale 1000 meteoriiti , lisandub teaduskollektsioonidesse vaid kümmekond uut meteoriidipala , ” ütleb Tiirmaa . </s> <s> Ligikaudu sama palju leitakse varem langenud meteoriite . </s> <s> Kraatreid tekitavaid hiidmeteoriite langeb sajandi kohta umbes üks . </s> </p>
<p> <s> Et taevast kive alla sajab , ei uskunud Euroopa teadlased veel 200 aastat tagasi . </s> <s> Prantsuse Akadeemia pidas selliseid jutte selgeks ebausuks . </s> <s> Kui aga aastal 1803 kukkus Normandiasse L'Aigle'isse paar tuhat meteoriiti , tuli teadlastelgi tunnistada , et taevast sajab kive alla . </s> <s> Sajab ka tolmu . </s> <s> On hinnatud , et iga päev jõuab maapinnani 20 tonni kosmosest pärit olevat ainet . </s> <s> Ainult et kui tuul liiva silma keerutab , ei ole just lihtne teada saada , kust see Maale sattus . </s> </p>
<p rend="rasvane"> <s> Kauged rändurid </s> </p>
<p> <s> Eesti astronoom <hi rend="rasvane"> Ernst Öpik </hi> tõestas 60 aasta eest esimesena , et suur osa meteooridest on pärit väljastpoolt Päikesesüsteemi . </s> <s> Tema arvutas välja Päikesesüsteemi kehade kokkupõrgete sagedused . </s> <s> Tema tõestas Marsil meteoriidikraatrite olemasolu . </s> </p>
<p> <s> “ Tean Eestit just briljantse ja kuulsa astronoomi Ernst Öpiku kaudu , ” ütleb Havaii ülikooli astronoom David Jewitt , kes möödunud aastal avaldas ajakirjas Nature artikli meid taevast ähvardavatest ohtudest . </s> <s> “ Silmad pärani kinni ” pealkirjastas Jewitt oma artikli , kus ta tuletab meelde , et Maa orbiidiga küllaltki suure tõenäosusega kohtuval trajektooril ringleb umbes tuhat üle kilomeetrisuurust kaljukamakat . </s> <s> Jewitti kalkulatsioonide kohaselt on tõenäosus , et inimene oma elu jooksul taevakeha läbi surma saab , üks juhus 20 000 kohta . </s> <s> See on pisem kui tõenäosus kukkuda elu jooksul kord alla lennukiga . </s> </p>
<p> <s> Kuid kui arvestada , et sajameetriseid küllalt ohtlikus kauguses tiirutavad objekte on sada korda enam , võib üheprotsendilise tõenäosusega uskuda , et alanud sajandil paiskub Maale üks 300meetrine külaline . </s> </p>
<p> <s> On leitud meteoriite või nende kilde , mis on kukkunud Maale kuni 450 miljonit aastat tagasi . </s> <s> Nende iga ulatub 1,5 miljardi aastani . </s> <s> 1994. aastal andis Shoemaker-Levy nimeline komeet võimaluse ohutust kaugusest jälgida , kuidas üks taevakeha planeedile kukub . </s> <s> Enne Jupiteri pinnale langemist murdus ta 21 suureks tükiks , mis pommitasid planeeti nädala aja jooksul . </s> <s> Nägijameeste ennustus maailma lõpust küll paika ei pidanud , kuid poleks just eriline rõõm olnud , kui see komeet vastu Maad põrganuks . </s> </p>
<p> <s> Maa atmosfäär ei kaitse meid sajast meetrist suuremate taevarahnude eest . </s> </p>
<p> <s> Praeguseks on Mehhiko katastroofist mälestusena alles 180-kilomeetrine kraater . </s> <s> 1490. aastal sai Hiinas hukka tuhat inimest - arvatavasti taevast langenud kivisaju läbi . </s> <s> 1984. aastal kolksatas meteoriit USAs Georgia osariigis elava <hi rend="rasvane"> Carutha Barnardini </hi> postkasti . </s> <s> 1911. aasta 28. juunil langes Egiptuses Nakhla kivimeteoriit , mille üks kild tappis koera . </s> </p>
<p rend="rasvane"> <s> Püha kivi ootel </s> </p>
<p> <s> Ernst Öpik oli esimene astronoom , kes juhtis tähelepanu ohtudele , mida kujutavad maapealsele elule komeedid ja asteroidid . </s> <s> Tema ennustas ka komeedipilve olemasolu Päikesesüsteemi välisosas , mida praegu Öpiku-Oorti pilveks nimetatakse ja kust paljudki Maale kukkunud meteoriidid pärinevad . </s> </p>
<p> <s> Teadlased on üha enam hakanud hoiatama valitsusi , et taevakividel silma peal hoitaks . </s> <s> David Jewitt arvab , et 300meetrine meteoriit pühiks maamunalt umbes 100 000 inimest . </s> <s> Mida siis teha ? </s> <s> Jewitt pakub välja ehitada ohtlike taevakehade avastamiseks ja jälgimiseks eraldi teleskoop . </s> <s> See maksas 100 miljonit dollarit , pool ülehelikiirusega lennukist . </s> <s> Ent siiani ei taha ükski valitsus sellist projekti rahastada . </s> <s> Ka pole teada , kuidas siis ikkagi avastatud ja meie suunas kihutava kaljutükiga käituda . </s> <s> “ Keha lõhkumine relvaga pole kasulik , ” arvab Jewitt , “ parem on seda mõjutada , et ta Maast mööda lendaks . </s> <s> Praegu aga pole meil kummagi jaoks tehnoloogiat . </s> <s> Ka ei soovita kulutada raha , et meid kokkupõrke eest kaitsta . ” </s> </p>
<p> <s> Taevast võis tulla mitte ainult kive . </s> <s> Nendega koos võis saabuda ka elu . </s> <s> Kuid siiani on see vaid üks elu Maale sattumise hüpoteesidest . </s> <s> Seevastu usub enamik asjatundjaid , et osa maailmamere veest on pärit taevast kukkunud objektidelt . </s> <s> Ning jäistel külalistel leidub ohtralt ka orgaanilist ainet . </s> <s> Kuulsaim sellealane objekt on Marsi meteoriit ALH 84001 , milles mõned teadlased siiamaani arvavad leiduvat kivistunud mikroobe . </s> </p>
<p> <s> Suurim Kaalist leitud kild kaalub 38,5 grammi . </s> <s> Raudmeteoriit lendas sellise hooga , et aurustus põrkel . </s> <s> Kas võis meetri-viiemeetrise läbimõõduga taevakivide sadu inimesi hukata ? </s> <s> Kindlasti võis , kui inimesed läheduses viibisid . </s> <s> Kuid vanim Eestist avastatud meteoriidikraater avastati kõige hiljem . </s> <s> See tõestati alles 1996. aastal Neugrundi madalal ühistöös Rootsi teadlastega . </s> </p>
<p> <s> Meteoriit põrkas vastu Maad 550 miljonit aastat tagasi . </s> <s> Eesti oli siis kusagil Lõunapoolkeral . </s> <s> Siis elasid Maal sellised loomaliigid , kelle olemasolu meteoriit ei ähvardanud . </s> <s> Kui Neugrundi kanti praegu selline taevakivi kukuks , ei läheks meil nii hästi kui tollastel bakteritel ja vetikatel . </s> </p>
<p> <s> Taevakivi on tähtis ja püha . </s> <s> See võib pühkida elu Maalt . </s> <s> Ent võis selle ka siia tuua . </s> </p>
<p> <s> 2000. aasta veebruaris võttis Ameerika Loodusajaloo Muuseum üles kohtuprotsessi indiaanlastega , kes tahavad endale tagasi 15,5 tonni raskust Wilamette'i meteoriiti , väites selle olevat nende kultusobjekti . </s> <s> Selle taevakivi üle on vaidlus käinud 1855. aastast alates . </s> <s> Ometi kukkus Wilamette'i kivi maha juba 10 000 aasta eest . </s> </p></div5>
            </div4>
          </div3>
          <div3 type="rubriik">
            <head> ELU </head>
            <div4 type="alamrubriik">
              <div5 type="artikkel"><head> Konn ja Telk teevad mürtsu </head>
<p> <s> 25aastane Ken Saan õpib majandust ja esineb homoreklaamis . </s> <s> Rain Tolk ( 23 ) kirjutab Seltskonnas ning tudeerib filosoofiat . </s> <s> Kahe peale teevad nad Eesti kõige skandaalsemat telesaadet “ Esto-TV ” . </s> </p>
<p> <bibl> <author> <s> Sulev Vedler </s> </author> </bibl> </p>
<p rend="kaldkiri"> <s> sulev@ekspress.ee </s> </p>
<p> <s> Laupäev , 3. märts . </s> <s> Ööklubis Decolte jagatakse Eesti muusika-auhindu . <hi rend="rasvane"> Ken </hi> ilmub kohale punktipealt kell üheksa . </s> <s> Juuksed salkus nagu tänavapoisil , pungis kilekott pihus . </s> <s> “ Anname välja “ Esto-TV ” oma auhinnad ! </s> <s> Need on täiesti värsked . </s> <s> Just äsja hõbedase <hi rend="kaldkiri">spray</hi>'ga värvitud . ” </s> </p>
<p> <s> <hi rend="rasvane"> Tolk </hi> naeratab laialt nagu B-filmi fashist enne juudi ahju saatmist : “ Anname välja loomingulise põlemise auhinna , siis aaria rassi auhinna tõupuhtuse eest , siis veel ee-eee ... geisensibiilsuse auhinna , siis viljakuse auhinna , siis ... ” </s> </p>
<p> <s> Rõivistus seisab saatejuht <hi rend="rasvane"> Romi Erlach </hi> . </s> <s> Veab suu naerule . </s> <s> Keni &amp; Tolgiga saab alati kõvasti pulli . </s> </p>
<p> <s> <hi rend="rasvane"> Jaak Tammearu </hi> , popsaate “ Pealtnägija ” assistent , kes kannab seekord hoolt ametliku teleülekande eest , muigab ka , aga märksa mõrumalt . </s> <s> Keni &amp; Tolgiga saab alati palju jama . </s> </p>
<p> <s> Kaks nädalat tagasi uurisid kutid , kas vana kommar <hi rend="rasvane"> Vaino Väljas </hi> ning Keskerakonna parlamendiliige <hi rend="rasvane"> Sven Mikser </hi> on üks ja seesama isik . </s> <s> Mikser kuulutas pärast , et tema “ Esto-TVs ” enam ei osale . </s> <s> “ Et ta nii laustotter on , ei osanud oodata . ” </s> </p>
<p> <s> Ken &amp; Tolk käisid Tiskre rikastel külas . </s> <s> Esinesid keskkonnainspektoritena , võtsid kraavist veeproovi ja väitsid , et <hi rend="rasvane"> Tiit Vähi </hi> matvat sinna radioaktiivseid jäätmeid . </s> <s> Eliitrajooni arendaja Kodumaja Grupp esitas seepeale riigitelevisioonile arupärimise . </s> </p>
<p> <s> Kõige hullemat pole aga Eesti rahvas veel näinud . </s> <s> “ Esto-TV ” võtetele sattus Rootsi telegrupp , kes väntas Tallinna linna rahaga saadet Tallinna kultuurist . </s> <s> Ken ja Tolk kostitasid külalisi leiva ja leige viinaga . <hi rend="rasvane"> Seksi-Kristi </hi> pistis pintsli tuppe ja maalis pildi Rootsi saatejuhist <hi rend="rasvane"> Josephinest </hi> ning kohalviibinud väliseesti zhurnalististist <hi rend="rasvane"> Peeter Ristsoost </hi> . </s> <s> Rootslased filmisid ja eestlased filmisid rootslasi , kes eestlasi filmisid . </s> </p>
<p> <s> Räägitakse , et Ristsoo pidi Rootsi lipu ümber niuete siduma ja Seksi-Kristi sülle võtma või lausa suguühtesse astuma . </s> <s> See jäi aga ära , sest ühel hetkel kargasid rootslased püsti , näitasid keskmist sõrme , karjusid <hi rend="kaldkiri"> fucking Estonian hospitality </hi> ! ja jooksid minema . </s> </p>
<p> <s> Pärast helistas Rootsi rezhissöör korduvalt Tolgile ja anus , et ärgu seda lõiku saatesse pangu , muidu määrivad Josephine nime . </s> </p>
<p> <s> Osaliste maharahustamiseks lubas ETV programmijuht <hi rend="rasvane"> Ilmar Raag </hi> saated enne eetrisse minekut läbi vaadata . </s> </p>
<p> <s> Nüüd tagasi Decoltesse . </s> <s> Tolk : “ Võiksime stsenaariumi paika panna . </s> <s> Kas kellelgi on paberit ja pliiatsit ? ” </s> </p>
<p> <s> Ei ole . </s> <s> Tolk laenab ööklubi tüdrukult . </s> </p>
<p> <s> Ken teeb ettepaneku alla minna . </s> <s> Seal saab tasuta konjakit . </s> <s> “ Peab kangemat jooma , siis kulub vähem . ” </s> <s> Keegi ei viitsi liigutada . </s> <s> Ken läheb ja naaseb kolme konjakiklaasiga . </s> </p>
<p> <s> Tema vana tuttav <hi rend="rasvane"> Siim Nestor </hi> räägib hiljem , et Ken on kõva orgunnija . </s> <s> Käis kunagi kambaga Pärnus 70ndate stiilis pidu panemas . </s> <s> Pohmas peaga tuli mõte õlletehasesse minna . </s> <s> Helistasid keset laupäeva ja ütlesid , et on lätlased ja neil on raamatupidajaga ekskursioon kokku lepitud . </s> <s> Said tehast näha ja kaks kasti õlut kingiks . </s> </p>
<p> <s> Ükskord tegid nad teletäht <hi rend="rasvane"> Marica Lillemetsaga </hi> “ Friday Night Live'i ” jaoks lätikeelse usutluse . </s> <s> Ken küsis , Tolk tõlkis . </s> <s> Marica tunnistab , et ta tõmmati haneks , aga viha ei pea - ikkagi pullitegemine . </s> </p>
<p> <s> “ Esto-TV ” on Eesti ajakirjanduses täiesti uus tase . </s> <s> Seal küsitakse õigetelt inimestelt valesid asju ja valedelt inimestelt veelgi valemaid asju . </s> <s> Vastused miksitakse kõige häbematumal kombel kokku . </s> <s> Just nii sattusid Riigikogu liikme <hi rend="rasvane"> Arvo Haugi </hi> suhu väited “ Avaliku Sõna Nõukogu koosneb zombidest ” ja et “ pärast tõsist järelemõtlemist arvan , et ka <hi rend="rasvane"> Hagi SHein </hi> on zombi ” . </s> </p>
<p> <s> Mõtted sünnivad poiste peas kiiresti , vägistamiseta . </s> <s> Nende elustiil on sama metsik nagu saatedki . </s> </p>
<p> <s> Auhindade jagamiseni jääb 15 minutit . </s> <s> Ken peab plaani . </s> <s> Tolk peab plaani . </s> <s> Rezhissöör <hi rend="rasvane"> Andres Maimik </hi> peab plaani . </s> <s> Vaid helimees <hi rend="rasvane"> Rasmus Nurk </hi> seirab vaikselt . </s> </p>
<p> <s> Poplaulja <hi rend="rasvane"> Ines </hi> peaks saama auhinna ja tema elukaaslane <hi rend="rasvane"> Tanel Padar </hi> ka . </s> <s> Siis peaks küsima , et kust täpselt tulevad need head mõtted . </s> <s> Kas siit , siit või siit ? </s> <s> Tolgi käsi liigub otsaesiselt südamele ja südamelt kubemele . </s> </p>
<p> <s> Ken : “ Võtame neilt käest kinni ja hoiame nii kõvasti , et nad ei saa minema joosta . ” </s> </p>
<p> <s> Tolk : “ Peame auhinna enne kätte andma , kui päris rõvedaks läheb . </s> <s> Lõpus ütleme Inesele , et <hi rend="rasvane"> Maiken </hi> rääkis , et Tanel pidi voodis kehv olema . ” </s> </p>
<p> <s> “ Kumb suudleb Tanelit ? ” </s> </p>
<p> <s> Tolk : “ Ken loomulikult ! </s> <s> Teil on ju selline armastuse ja vihkamise suhe . ” </s> <s> Ajakiri Seltskond kirjutas , et eurolaulu võidupeol ööklubis Nightman läksid Ken ja Tanel kaklema . </s> </p>
<p> <s> Diivanil maandub investeerimispankur <hi rend="rasvane"> Rain Lõhmus </hi> oma elukaaslase <hi rend="rasvane"> Inga Kolgiga </hi> . </s> <s> Ken esines Lõhmuse panga reklaamis “ Sinu poeg käib homobaaris . </s> <s> Sinu raha mitte ” . </s> </p>
<p> <s> Lõhmus annab üle ühe ametlikest muusikaauhindadest . </s> <s> Ken : “ Sa võiksid lisada , et toimub “ Esto-TV ” auhindade jagamine . ” </s> </p>
<p> <s> Laval ei ütle Lõhmus saate kohta sõnagi . </s> <s> Keegi pealtvaatajatest möirgab aga nagu haavatud isakaru : “ Sinu poeg käib homobaaris ! ” </s> </p>
<p> <s> Ken ja Tolk käivad närviliselt ringi . </s> <s> Enamikku kuulsustest pole kohal . </s> <s> Padarit ei ole . <hi rend="rasvane"> Jaagup Kreemi </hi> ei ole . </s> <s> Push-Upi ei ole . </s> <s> Ines on . </s> <s> Maiken on ka . </s> <s> Äkki peaks korraldama vestlusringi Tanel Padari seksuaalsete võimete teemal ? </s> </p>
<p> <s> Lavalt ronib maha maailma tuntuim Eesti bänd Caater . </s> <s> Nagu alati , hõberüüdes ja gaasimaskides . </s> <s> Tolk sikutab <hi rend="rasvane"> Kalle Kukke </hi> maskilondist ja tirib bändi lava taha kitsasse koridori . </s> <s> Võtab taskust pajalapil metallpulga , teatab pidulikult : “ Lubage üle anda “ Esto-TV ” loomingulise põlemise auhind ! ” , haarab välgumihkli ja süütab Kuke rüü : “ Vaatame , kas põlete ka päriselt ! ” </s> </p>
<p> <s> Usutlus kujuneb kenilikult-tolgilikult segaseks . </s> <s> “ Kas magate omavahel ? </s> <s> Kas tantsutüdrukutega ka magate ? </s> <s> Kas nemad omavahel magavad ? ” </s> <s> Aga põhiküsimuse “ Miks te nii kehva muusikat teete ? ” unustavad ära . </s> </p>
<p> <s> Ken ja Tolk räägivad korraga ja unustavad asju ja teevad pooled asjad ettevalmistuseta . </s> <s> Maimik ütleb , et nad ongi kaootilised . </s> <s> “ Neil ei ole ju ajakirjanduslikku haridust , nad on autodidaktid . ” </s> </p>
<p> <s> Järgmine ohver on <hi rend="rasvane"> Pearu Paulus </hi> , kes saab geisensibiilsuse auhinna . </s> <s> Mees muutub surmtõsiseks . </s> <s> Näib , et ta tahaks kuttidele lõuga anda , aga kuidas sa seda telekaamera ees teed ? </s> </p>
<p> <s> “ Kust te saate neid häid mõtteid ? ” </s> <s> Kas siit , siit või siit ? </s> <s> Tolgi käsi libiseb otsaesiselt südamele ja südamelt kubemele . </s> </p>
<p> <s> Pearu vastab “ Siit , siit ja siit ” ning tema käsi libiseb otsaesiselt südamele ja südamelt kubemele . </s> </p>
<p> <s> “ Aga kust kõige rohkem ? ” </s> </p>
<p> <s> Usutluse lõpuks suudleb Ken Pearut . </s> <s> Tolk põlvitab ja haarab laulja jalgadest . </s> </p>
<p> <s> Vaene Ines ! </s> <s> Tema elab üle küsimused , kas Taneli riist on tõesti tilluke ja kas Tanel on voodis paremaks läinud ja kas oled valmis meiega seksima . </s> <s> Aga ta peab vastu paremini kui Toomas Savi dopingumüügi-pressikal . </s> <s> Vaid põsepuna asendub kahvatusega . </s> <s> Lõpuks ütleb Ines : “ Olete päris mõnusad poisid , ... aga omamoodi ! ” </s> </p>
<p> <s> Õhtu ametlik korraldaja <hi rend="rasvane"> Aarne Valmis </hi> ei suuda end talitseda . </s> <s> “ Keegi ei taha teiega seksida , kuradi pederastid ! ” </s> <s> Mees keerab selja ja kaob . </s> <s> Nüüd peab <hi rend="rasvane"> Mart Juur </hi> mängima Valmise kehadublanti , sest Tolgil jäid mõned rõvedavõitu liigutused tegemata . </s> </p>
<p> <s> Siis siirdub Maimik mingile sünnipäevale . </s> <s> Ken ja Tolk lähevad edasi Spiritisse . </s> <s> Kui nad koju jõuavad , on väljas endiselt pime . </s> </p>
<p rend="kaldkiri"> <s> “ Esto-TV ” arvustust loe Reporterist B 39. </s> </p></div5>
              <div5 type="artikkel"><head> Ines peab Tolki veel ootama </head>
<p rend="rasvane"> <s> Kas mõni tegelastest on tahtnud kallale tulla või on ähvardanud ? </s> </p>
<p> <s> Mäletan Indrek Tarandi võbisevat alahuult ja kramplikke käsi Mart Laari sünnipäeval . </s> <s> Olime peaministrile kinkinud “ kunstnik Kalju Kivi maali ” , mille tegime Keni õlivärvidega vahetult enne sündmust ise valmis . </s> <s> Tarand vist kunsti ei seedi . </s> </p>
<p> <s> Meie tungimine TV-oksjoni otse-eetrisse pani aga teletöötajad ropendama ja Ameerika lippu kortsutama . </s> </p>
<p rend="rasvane"> <s> Kas oled nõus kohe Inesega voodisse minema ? </s> </p>
<p> <s> Praegu kohe ei saa . </s> <s> ( Ülemus ) <hi rend="rasvane"> Gitte Hint </hi> ootab mult kahte uudist ja ühte pikka lugu . </s> </p></div5>
              <div5 type="artikkel"><head> Ken kardab Taneli rünnakut </head>
<p rend="rasvane"> <s> Nõudsid kunagi võlgu välja . </s> <s> Kas said peksa ka ? </s> </p>
<p> <s> Ei saanud . </s> <s> Töötasin seal rohkem turunduse valdkonnas . </s> </p>
<p rend="rasvane"> <s> Kas mõni saatekangelastest on tahtnud kallale tulla ? </s> </p>
<p> <s> Peale laupäevast intervjuud Eda-Ines Ettiga võib tõenäoliselt oodata Padari järjekordset rünnakut . </s> <s> Muidugi on olemas selliseid inimesi nagu Urmas Past , kes oma karvase nina kaamera objektiivi surus , sealjuures koledasti häälitsedes . </s> </p>
<p rend="rasvane"> <s> Jäid kunagi koolis istuma . </s> </p>
<p> <s> See oli kaheksandas klassis . </s> <s> Tobe põhjus , ema sõitis pikemaks ajaks New Yorki . </s> <s> Jäime isa ja vennaga kolmekesi koju . </s> <s> Ema oli ainuke , kes hommikul meid üles suutis ajada . </s> </p></div5>
            </div4>
            <div4 type="alamrubriik">
              <div5 type="artikkel"><head> Tuld vaenlase pihta ! </head>
<p> <s> Eesti kommunistide juht Johannes Käbin armastas võitluskaaslase , ministrite nõukogu esimehe Valter Klausoniga Männiku lasketiirus paugutamas käia . </s> <s> Mille pihta mehed nii innustunult lasevad - kas märklaua või teisitimõtlejate portreede - see fotolt kahjuks ei selgu . </s> <s> Igal juhul rõõmu see neile valmistab . </s> </p></div5>
              <div5 type="artikkel"><head> Kuidas Evelyn Mikomägi kuulsaks sai </head>
<p> <s> 22. veebruaril saabus ajalehetoimetustesse e-mail vigases inglise keeles pealkirjaga <hi rend="kaldkiri"> The seksiest woman alive is estonian ! </hi> . </s> </p>
<p rend="kaldkiri"> <s> Tervitus ! </s> </p>
<p rend="kaldkiri"> <s> Saadan veidi huvitavat infot Eesti kuulsusest maailmas !!! </s> </p>
<p> <s> <hi rend="kaldkiri"> Rahvusvaheliselt suurim iludusvõistluste edastaja : </hi> <gap rend="hüperlink"/> <hi rend="kaldkiri"> on maailma 230st seksikamast esikaunitarist nii Miss Universe , Miss Worldi ja Miss Internationali võistlustelt välja valinud tiitli “ The Sexiest Woman Alive ” , kelleks valiti Miss Estonia 2000 - Evelyn Mikomägi . </hi> </s> </p>
<p rend="kaldkiri"> <s> Rohkem infot ja pilte leiate : </s> </p>
<p> <s> <gap rend="hüperlink"/> </s> </p>
<p rend="kaldkiri"> <s> Parimate tervitustega , Teie , Miss Estonia 2000 Evelyn Mikomägi </s> </p>
<p> <s> Osa ajakirjandusest neelas sööda alla . </s> <s> SL Õhtuleht avaldas 26. veebruaril leheküljese loo “ Evelyn Mikomägi maailma seksikaim ” . </s> </p>
<p> <s> 6. märtsi Kroonika hüüdis esikaanel : “ Evelyn Mikomägi häbeneb seksi ” . </s> <s> Ajakiri rõõmustas : “ Tore , kui kodumaa taas üleilmse tähelepanu keskpunkti tõusis . ” </s> <s> Laureaat ise räägib Kroonikas variserina , et ei võta tiitlit tõsiselt . </s> </p>
<p> <s> Tõepoolest , kui mõjuka aunimetusega on tegemist ? </s> </p>
<p> <s> The Global Beauties on internetilehekülg , mida peavad USAs Miamis kaks latiinot . </s> <s> 29aastane Henrique Fontes on pärit Brasiiliast ja tema abiline 26aastane Ed Dominguez Panamalt . </s> <s> Mõlema hobi on missivõistluste fotosid netti riputada . </s> </p>
<p> <s> Poisid peavad ühendust missihuvilistega üle maailma . </s> <s> Kord aastas vaatavad kollektsionäärid üle suuremate iludusvõistluste videod ja teevad oma valiku . </s> <s> Tänavu jagavad nad 222 tüdruku vahel välja üle saja auhinna . </s> <s> Lehekülje püsilugejatena on The Global Beauties Clubis võtnud end arvele 308 inimest . </s> </p>
<p> <s> Võibolla on härradel Fontesel ja Dominguezil õigus . </s> <s> Äkki ongi preili Mikomägi maailma kõige seksikam elusolev naine . </s> <s> Maailma kõige edevam naine on ta kindlasti . </s> </p>
<p> <s> TARMO VAHTER </s> </p></div5>
              <div5 type="artikkel"><head> Head isu , naised ! </head>
<p> <s> Tallinna Selver tervitab naistepäeva saabumist erootilise tordiga . </s> </p></div5>
              <div5 type="artikkel"><head> Mõistetamatud sakslased </head>
<p> <s> Selle Spiegel Reporteris ilmunud reklaami järgi otsustades sakslastele küll meeldib , kui paremradikaalid nende kodule tule otsa pistavad . </s> <s> Köögikapp , lauajalg ja isegi juust laual leegitsevad , aga perekond einestab rahulolevalt edasi . </s> </p>
<p> <s> Pereisa veel naeratab , kuigi tema tagumik peaks juba vaikselt kärssama hakkama . </s> <s> Või on hoopis tegemist sürrealistliku maaliga , kus tavaloogika reeglid ei kehti ? </s> <s> Ilmselt küll , sest kas te olete kunagi kuulnud , et skinnid valgete kodusid süütepudelitega pilluvad ? </s> </p>
<p> <s> Need on ikka kurdide , neegrite või mustlaste elamised , millele tuli otsa pistetakse . </s> <s> Laua taga istujad on aga ju puhtad sakslased ja veel millised ! </s> <s> Isa , kuulekalt teda kuulavad veidi häbelik ema ja kaks last - lausa püha perekond , paremat saksa peret on kohe raske leida . </s> </p>
<p> <s> Milleks siis neid põletada ? </s> <s> Või on reklaam hoiatus skinnide vägivalla vastu ükskõiksetele sakslastele ? </s> <s> Et kui te skinne ei taltsuta , tulevad kurdid , neegrid ja mustlased ning pistavad teie kodud põlema . </s> <s> No ei saa aru , mida need sakslased mõtlevad . </s> </p>
<p> <s> PEKKA ERELT </s> </p></div5>
            </div4>
            <div4 type="alamrubriik">
              <div5 type="artikkel"><head> Joonlaua ja kaaluga lumes </head>
<p> <s> Eestis on maha sadanud märtsi kohta erakordselt kopsakas lumevaip . </s> <s> Miks sumpavad mõned eestlased hangedes kaalude ja plekktorudega ? </s> </p>
<p> <bibl> <author> <s> Helen Urbanik </s> </author> </bibl> </p>
<p rend="kaldkiri"> <s> helen.urbanik@ekspress.ee </s> </p>
<p> <s> Esmaspäeva , 5. märtsi hommikul kell 10 Väike-Maarjas . </s> </p>
<p> <s> Ümberringi on väga valge . </s> <s> Põldude vahel pesitseb kahekorruseline krohvitud majake . </s> <s> Ainult mitut sorti mõõdikud ja tuulelipud õuel , kus tavaliselt kasvavad õunapuud , annab märku sellest , millega majas õigupoolest tegeletakse . </s> </p>
<p> <s> Väike-Maarja on üks väheseid kohti Eestis , kuhu teadlased ka 50 aasta pärast kopsakaid hangesid lubavad . </s> <s> Talviti paugub siin paras pakane ja Pandivere mäed aitavad lund koguda . </s> </p>
<p> <s> Täna on külma 6,1 kraadi . </s> <s> Meteoroloogiajaama juhataja <hi rend="rasvane"> Kati Mets </hi> seisab ukse peal . </s> <s> Katil ja tema abilisel <hi rend="rasvane"> Üvi Tarrel </hi> on joped juba seljas ja mõõteriistad käes . </s> </p>
<p> <s> Veebruari keskpaigast algab ilma-asjatundjate arvestuse järgi sula . </s> <s> Siis tehakse vaatluspunktides iga viie päeva tagant põhjalikum lumekihi mõõtmine . </s> <s> Täna ongi üks selline päev , kus Väike-Maarja ilmajaama prouad lähevad mõõteriistadega põllule . </s> </p>
<p> <s> Katsealune plats on lage väli samas jaama taga külatee ääres . </s> </p>
<p> <s> Üvi sammub vapralt kõige ees , lumi poolde säärde . </s> <s> Käes pikk puust joonlaud ( umbes selline , millega poes kangast mõõdetakse ) . </s> <s> Iga paari sammu tagant torkab lati lumme . </s> </p>
<p> <s> “ 23 sentimeetrit ! </s> <s> 20 sentimeetrit ! </s> <s> 19 sentimeetrit ! ” hüüab Üvi . </s> </p>
<p> <s> Kati kribib numbrid vihikusse . </s> <s> Väljas on paras tuul ja nina hakkab juba niiskeks tõmbuma . </s> <s> Aastal 1984 olid Väike-Maarjas 74 cm kõrgused hanged . </s> <s> Küll mitte lagedal põllul , vaid ilmajaama õuel , kus lume paksust mõõdetakse iga päev . </s> </p>
<p> <s> Nüüd pistab Üvi lume sisse tsinkplekist toru lahtise otsa . </s> <s> Sahistab väikese labidaga silindri ümbert lume ära nii , et muld ja kõrred väljas . </s> <s> Keerab osava liigutusega toru ümber ( lumi jääb sisse ) ja riputab kaalu otsa . </s> </p>
<p> <s> Skaala näitab 13 grammi . </s> <s> Värskelt sadanud lumi on kohev nagu mannavaht . </s> <s> Selles võib olla koguni 95 protsenti õhku ja ainult 5 protsenti vett . </s> </p>
<p> <s> Poole tunni pärast on varbad külmast kanged . </s> <s> Jaamas saab need sooja plekkahju vastas üles soojendada . </s> </p>
<p> <s> Kati klõbistab natuke taskuarvutiga ja kannab lõpuks lumetabelisse järgmised andmed : </s> </p>
<p> <s> Suurim paksus 28 cm </s> </p>
<p> <s> Väikseim paksus 16 cm </s> </p>
<p> <s> Keskmine paksus 23 cm </s> </p>
<p> <s> Paksus koos lumealuse jääkoorikuga 23,3 cm </s> </p>
<p> <s> Lume keskmine tihedus ( lumekihi massi ja ruumala vaheline suhe ) 0,16 g ühe cm kohta </s> </p>
<p> <s> Keskmine veevaru 39,5 cm ( kui lumi praegu sulaks , tekkiks sellest praegu maapinnale ligi 4 cm paksune veekiht ) . </s> </p>
<p> <s> Lumekihi seisundi lahtrisse valib ta üheksast võimalusest “ värske kohev lumi ” ja lumekihi ladestuse kohta “ ühtlaselt külmunud pinnasel ” . </s> </p>
<p> <s> Peale Väike-Maarja mõõdetakse Eestis lund veel rohkem kui poolesajas paigas . </s> <s> Tulemused saadetakse meteoroloogia-hüdroloogia instituuti Tallinnas . </s> <s> Lõpuks kasutab neid <hi rend="rasvane"> Heino Tooming </hi> , kes on Eesti kõige suurem lumeuurija . </s> </p>
<p> <s> Kaalu ja mõõtetoruga käis Tooming ise viimati hangedes sumpamas 40 aasta eest . </s> <s> Ta töötas Tartus meteoroloogiainsenerina ja uuris lume peegeldusvõimet ehk peenema nimega albeedot . </s> </p>
<p> <s> Lühidalt võiks tema tollased järeldused võtta kokku nii : mida kohevam lumi , seda valgem ; mida valgem , seda rohkem peegeldab lumi tagasi päikesekiirgust ; mida suurem peegeldusvõime , seda aeglasemalt lumi sulab . </s> </p>
<p> <s> Geofüüsiku haridusega Tooming koostas koos kolleeg <hi rend="rasvane"> Jüri Kadajaga </hi> mitmesaja lehekülje paksuse “ Eesti lumikatte atlase ” . </s> <s> Atlas sai valmis eelmisel aastal ja kirjeldab Eesti lumeolusid aastatel 1962-97. </s> </p>
<p> <s> Hiljuti kirjutas Helsingin Sanomat Soome lumeuurijatest , kes leidsid , et Soome hangedes on kuute liiki lund . </s> <s> Soome geograafia on mitmekesine ja sellepärast leidubki seal näiteks tundra- või taigalund . </s> </p>
<p> <s> Meie lund niimoodi jagada ei saa . </s> <s> Kuid ka Eesti on lumeuurija jaoks parajalt põnev koht . </s> <s> Pisikese pindalaga riik paistab silma väga erinevate lumeolude poolest . </s> </p>
<p> <s> Toomingu sõnul tuleb see eelkõige sellest , et kusagil keset Eestit muutub pehmem mereline ilmastik järk-järgult karmimaks mandriliseks . </s> <s> Ja eks lõunapoolsed kõrgustikud aita samuti parema suusarajamaterjali tekkimisele kaasa . </s> </p>
<p> <s> “ Kui soojenemine jätkubm võivad Kesk- ja Lääne-Eesti varsti päris ilma lumeta jääda , ” räägib Tooming uuringu kõige tõsisemast järeldusest . </s> <s> Rohkem kui 30 aasta jooksul vähenes seal lumikatte kestus talvel terve kuu võrra ehk 30 päeva . </s> <s> Lumekiht ise jäi 17 sentimeetri võrra õhemaks . </s> </p>
<p> <s> Mida see kõik tähendab ? </s> <s> Talv jääb lühemaks ( jaanuar-veebruar ) ja kevad algab palju varem ( märtsis kindlasti ) , ennustab Tooming lühidalt . </s> </p>
<p> <s> Üks lumekaart joonistatakse Eestis veel . </s> <s> Selle joonistab Regio kartograaf <hi rend="rasvane"> Kristel Kutsar </hi> igal kolmapäeval oma arvutis . </s> <s> Värvib kõige lumisemad kohad tumesiniseks ja jätab palja maa valgeks . </s> </p>
<p> <s> Regio lumekaart ilmub neljapäevases Postimehes . </s> <s> Enne Tartu maratoni oli kaardilt kohe näha , kus oli korralik suusarada ja sai trenni teha . </s> </p>
<p> <s> Eelmisel talvel keeldus Eesti Ekspress kaarti avaldamast , sest väljas oli maa must ja jutt lumekaardist toimetuses ajas kõik naerma . </s> </p>
<p> <s> Kristelile valmistas kõige suurema üllatuse pisike koht Tartu lähedal nimega Vedu . </s> <s> “ See on tõeline fenomen , ” ütleb Kristel . </s> <s> Vedus oli lumi maas ja suusarada sõidetav isegi siis , kui tema elukohas Tartus polnud hangeraasugi . </s> </p></div5>
              <div5 type="artikkel"><head> Miks ei kasva saarterahvast suusatajaid ? </head>
<p> <s> Lääne- ja põhja-eestlastelt röövib lume meri . </s> <s> Jäätumata vesi on nagu suur soe vann . </s> <s> Lahtine meri kiirgab soojust ja sulatab lume vahel enne , kui see mahagi sajab . </s> <s> Eriti nadid on lumeolud Saare- ja Hiiumaal . </s> <s> Aastas on seal keskmiselt lund isegi ainult 80 päeval . </s> </p>
<p> <s> Lõuna- ja ida-eestlasi õnnistavad hangedega mäed . </s> <s> Mis sest , et üle 318 m künkad ei küündi , lumi jääb nende taha kinni ikkagi . </s> <s> Kõrgustik on nagu kivi põllul , mille taha koguneb hang . </s> <s> Ka sisemaa madalam temperatuur ei lase lumel sulada . </s> <s> Aastas on seal keskmiselt lund isegi kuni 130 päeval . </s> </p></div5>
            </div4>
            <div4 type="alamrubriik">
              <div5 type="artikkel"><head> Täismehe mängud plastiliiniga </head>
<p> <s> Eestis esilinastub maailmakuulsa nukufilmilooja esimene täispikk film Kanade mäss . </s> </p>
<p> <bibl> <author> <s> The Sunday Times </s> </author> </bibl> </p>
<p> <s> “ Kanade mäss ” on liigutav lugu Yorkshire'i aktsendiga kõnelevast kanakarjast , kes otsustab linnufarmist jalga lasta . </s> <s> Nukufilmi eeskujuks on 1963 valminud “ Suur põgenemine ” ameerika sõjavangide elust Saksa vangilaagris . </s> </p>
<p> <s> 85 minuti pikkune komöödia läks maksma ligi 600 miljonit krooni ja selles võib näha neljasadat käsitsi valmistatud tegelast . </s> <s> Filmi toetas rahaliselt <hi rend="rasvane"> Steven Spielbergi </hi> DreamWorks stuudio , mis sõlmis 2,7 miljardi kroonise tehingu Bristoli filmikompaniiga Aardman , mille üks osanikke on <hi rend="rasvane"> Nick Park </hi> . </s> </p>
<p> <s> 41aastane inglane sai kuulsaks , kui mõtles välja Wensleydale'i juustu mugiva ning teed lürpiva leiutaja Wallace'i ja tema vaikiva , kannatliku meelega koera Gromiti . </s> </p>
<p> <s> Wallace'it ja Gromitit kujutavate mitmesuguste toodete müügist saadav tulu ulatub hinnanguliselt 1,3 miljardi kroonini aastas ja enamiku nendest on kujundanud Park ise . </s> <s> “ Raske on järele jätta , ” selgitab Park . </s> </p>
<p> <s> Seda ülimalt edukat meest on intervjueerijad kirjeldanud kui “ võluvalt kohmetut inimest , kes jätab mulje noorukist ” ja kui “ väikest , leebet mehikest , kes meenutab lagendikule sattunud väikest pelglikku metsaelanikku ” . </s> <s> Veel on viidatud “ häbelikule , pisut murelikule ilmele , mis tal kogu aeg näol püsib ” . </s> </p>
<p rend="rasvane"> <s> Lapsepõlveunistus olla leiutaja </s> </p>
<p> <s> Ühel keskealisel mehel , kes ajab kokku varanduse , sõtkudes lasteaedades kasutatavat voolimissavi , on ilmselt olnud värvikas lapsepõlv . </s> <s> Parkide perekond Prestonis Lancashire'is oli tõesti pisut veider , mis avaldus eelkõige nende isetegemise-vaimustuses . </s> </p>
<p> <s> Parki isa oli arhitektuurifotograaf , kes kord ehitas ise autosuvila , et perega puhkusele sõita . </s> <s> “ Ta ehitas shassii peale kasti , mis oli varustatud riiulite ning magamisnaridega ja tapetseeritud . ” </s> </p>
<p> <s> Parki ema oli rätsep , kelle õmmeldud koolijakid panid poisi piinlikkust tundma . </s> </p>
<p> <s> “ Olen kogu aeg tahtnud olla leiutaja , ” jutustab Park . </s> <s> “ Lapsena oli mul voodi all asjandus , mida nimetasin Kasulike Asjade Kastiks . </s> <s> Sinna kogusin ma vanade mänguasjade ning elektrimootorite osi ja muud kraami . </s> <s> Mõtlesin , et ühel päeval ehitan ajamasina . ” </s> </p>
<p> <s> Keskkoolis ei paistnud Park millegagi silma peale joonistamise . </s> <s> Kui isa kinkis filmikaamera , hakkas ta tegema animafilme . </s> </p>
<p> <s> Tema esimese tegelase nimi oli Rott Walter ja järk-järgult läks ta kopeerpaberilt üle plastiliinile . </s> </p>
<p> <s> Juba varases teismeeas kihutas ta ennast takka . </s> <s> “ Kui telekas näidati Crackerjacki , mõtlesin ma : “ Ma ei jõua kuskile välja , kui ma ainult telekat vahin ” , ja ma sundisin end minema ja ikka rohkem ja rohkem joonistama filmide jaoks , mida ma tegin vanematekodu pööningul . ” </s> <s> Kui ta oli 15aastane , näitas BBC tema joonisfilmi “ Archie betoonist luupainaja ” , mis pajatab vanast lossist , mille halastamatult matavad enda alla kõrged korterelamud . </s> </p>
<p> <s> Park lõpetas Sheffieldi polütehnikumi filmi- ja meediakunsti alal ja õppis hiljem animatsiooni . </s> <s> Tema esimene Wallace'i ja Gromiti film oli tema lõputöö . </s> <s> Ta töötas selle kallal ihuüksi kuus aastat , elatudes osaliselt töötu abirahast , ning seda tehes liitus ta <hi rend="rasvane"> Peter Lordi </hi> ja <hi rend="rasvane"> Dave Sproxtoni </hi> asutatud paljutõotava firmaga Aardman Animations . </s> </p>
<p> <s> Aardman oli endale nime teinud telereklaamidega , kuid Park aitas avardada selle loomingusuundi . </s> <s> 1989 aitas ta neil võita Oscari Aardmanile tehtud filmiga “ Creature Comforts ” . </s> <s> Filmiakadeemia auhindade jagamisel jäi ta enda “ Suur väljasõit ” sellele alla . </s> </p>
<p> <s> Kuid mõlemad filmid andsid tunnistust tema riukalikust , fantastilisest andest . </s> <s> “ Creature Comfortis ” kaebavad loomaaia asukad oma elamistingimuste üle tõeliste inimhäältega , mis on salvestatud koolides , haiglates ja vanadekodudes . </s> </p>
<p> <s> Wallace ja Gromit lendavad esimeses oma filmis oma lõpututel juustuotsingutel Kuule , kus kohtuvad vana roostes pliidiga , mis pidevalt unistab suusapuhkusele minekust . </s> <s> Puidust rakett , mis meie kangelased Kuule viib , sarnaneb seestpoolt ilmselgelt autosuvilaga , mille Park seenior ehitas oma lastele . </s> </p>
<p rend="rasvane"> <s> Spielberg kasvatab kanu </s> </p>
<p> <s> Kaks järgmist Wallace'i ja Gromiti filmi võitsid Oscarid . </s> <s> Edu ei muutnud Parki päris ekstraverdiks , ehkki ta 1994. aasta Oscarite jagamise tseremoonia tarvis tegi endale naeruväärse rohelise papist kikilipsu , mis pimedas hiilgas . </s> <s> Ta istus <hi rend="rasvane"> Naomi Campbelli </hi> kõrval , kes ütles : “ Mulle meeldib su lips , ” ilma et oleks seejuures erilisi tundeid ilmutanud . </s> <s> Ülejäänud aja nad vaikisid , kuni pärast auhinna kättesaamist ütles Naomi : “ Hästi tehtud . ” </s> </p>
<p> <s> Kuid vaevaline animeerimistöö , kus paari sekundi talletamiseks kulub terve päev , pole ilmselt siiski vestlemisoskuse pärssija . </s> <s> Nagu Park on öelnud : “ Sa töötad laua peal . </s> <s> Sul on tegelaskuju ja filmikaamera , mis on kohandatud jäädvustama ühe kaadri korraga . </s> <s> Sa liigutad kuju vaevumärgatavalt ja pildistad , liigutad uuesti ja pildistad ja nii edasi , kuni oled seda teinud 24 korda . </s> <s> Siis on sul käes üks sekund . ” </s> </p>
<p> <s> Häbeliku mehe kohta on Park omandanud arvestatava oskuse avalikkusega suhtlemiseks . </s> <s> 1996 läks üks Wallace'i ja Gromiti prototüüp New Yorgi taksos kaduma ja meeleheitel Park trampis päev otsa mööda uudistestuudioid , paludes selle tagasi tuua . </s> <s> Lõpuks see leiti , ent sekelduse tulemusel ostsid ameeriklased 1,5 miljonit Wallace'i ja Gromiti videot . </s> </p>
<p> <s> Parkil vedas ka siis , kui ta pöördus Spielbergi poole toetuse saamiseks “ Kanade mässu ” jaoks . </s> <s> “ Sõime lõunat ja Spielberg ütles : “ Oh , “ The Great Escape ” on mu lemmikfilm ja mul on ka farm 300 kanaga . ” </s> <s> See oli tulemus , millest olime unistanud . ” </s> </p>
<p> <s> Parkil on õnnestunud oma eraelu varjata . </s> <s> Edule vaatamata oli ta juba ligi neljakümnene , kui ostis endale omaette elamise - maja Bristolis . </s> <s> Teda kasvatati roomakatoliku usus , millest ta kõrvale kaldus , kuid nüüd on ta selle juurde tagasi pöördunud . </s> </p>
<p> <s> Ta on nimetanud pühendumist animatsioonile “ mungalikuks ” . </s> <s> “ Arvan , et kui oleks minu valida , siis veedaksin poole oma elust filme tehes ja teise poole lihtsalt maal ringi jalutades , ” tunnistab ta . </s> <s> “ Olen mänginud plastiliiniga sellest ajast , kui olin põlvepikkune , aga inimesed kingivad mulle selle eest metallitükke . ” </s> </p></div5>
            </div4>
            <div4 type="alamrubriik">
              <div5 type="artikkel"><head> New Yorgi kolumn </head>
<p> <bibl> <author> <s> Arne Pajula </s> </author> </bibl> </p>
<p rend="kaldkiri"> <s> arne@ekspress.ee </s> </p>
<p> <s> Washingtonis Venemaa saatkonna all olevat tunnel . </s> <s> Kaevatud FBI tavaluurajate ja NSA elektronluurajate rahaga . </s> <s> See pealtkuulamiseks ja info kogumiseks mõeldud muti metroo läks neil siin maksma sadu miljoneid dollareid . </s> <s> Mingit praktilist kasu tunnel ei toonud , sest FBI peakorteris tegeles üks nende tipp-vastuluurajatest Venemaa kasuks urgitsemisega . </s> </p>
<p> <s> See mees , Robert Hanssen , teenis mõned sajad tuhanded ja lõpetas oma veerand sajandit kestnud FBI luurajakarjääri vangikongis . </s> <s> Ei ole välistatud , et tulevikus ootab teda enneaegne surm hukkamismeeskonna käte läbi . </s> </p>
<p> <s> Maapind näib õõnsaks muutuvat ka ekspresident Billi jalge all . </s> <s> Mees , keda ei murdnud tema toolilt maha ei naised ega muud skandaalid , elab nüüd üksiku hundina New Yorgi lähedases Kapa-Kohilas , mis siinse põlisrahva murrakus on moondunud Chappaquaks . </s> </p>
<p> <s> Seal on tal naise ostetud maja , mille 11 toas on hea oma truu koera Buddyga peitust mängida ja ajaviiteks Valgest Majast kaasa krahmatud kraami lahti pakkida . </s> <s> Majas elab veel ka kolmas mees - presidendi adjutant - , kes aitab vajaduse korral peremehel muna praadida või mantli selga . </s> </p>
<p> <s> Billi alla õõnestab auku tema enda headus . </s> <s> Enne telefonijuhtmete läbilõikamist Valges Majas veetis ta seal unetu öö , mille vältel allkirjastas hulga armuandmispalveid . </s> <s> Nende roll siin on võrreldav NSV Liidu aegse rehabiliteerimisega . </s> <s> Kohtu hammasrataste vahelt läbi tõmmatud inimene saab armuandmise järel tagasi kõik oma kodanikuõigused . </s> <s> Näiteks õiguse valida ja olla valitud . </s> </p>
<p> <s> Lahke mehena andis Bill armu sadadele inimestele . </s> <s> Nende seas ka oma vennale , kes jäi kunagi vahele , isiklikuks tarbimiseks mõeldud narkootikumiannus taskus , ja paarile nääl Hugh' poolt ette söödetud kurikaelale , kellest üks oli narkodiiler ja teine kõikeraviva imeravimi müüja . </s> <s> Muidugi ei unustanud ta ka ennast ja võttis indulgentsi , mis puhastas ta varasematest pattudest ja valevannetest . </s> </p>
<p> <s> Paraku oli naisevend Hugh ahne ja kasseeris mõlema tema kaitsva tiiva all armu saanu käest 200 000 dollarit teenustasu . </s> </p>
<p> <s> Ekspresidendi suurimaks veaks oli väidetava maksuvõlgnevuse eest SHveitsi põgenenud ärimehe Marc Richi pattudest puhtaks pesemine . </s> <s> Selle tembu peale läks ajakirjandus lausa arust ära ja hakkas kanakarja kombel oma varasemat lemmikut ning kaitsealust nokahoopidega kostitama . </s> </p>
<p> <s> Billi suurel sõbral Borissil seal Venemaal oli endale indulgentse ostes palju õnnelikum käsi . </s> <s> Näib , et ei FBI ega CIA suutnud Moskvast ja Washingtoni tunnelist Borissi õnne valemit kätte saada ja seda õigeaegselt Billi lauale toimetada . </s> <s> Mulle isiklikult tundub , et ma tean seda valemit hästi . </s> <s> Ei ole kahtlust , piiritu õnne toob Borissile C<hi rend="alaindeks">2</hi>H<hi rend="alaindeks">5</hi>OH - piiritus . </s> </p>
<p> <s> Mujal maailmas pole sellest õnnevalemist siiski suuremat abi . </s> <s> Isegi Eestis on kõik mehed täiesti kained , kui nad kusagil lasketiiru nurgas veidi tukivingu nuusutavad . </s> </p>
<p> <s> Ja siit kõigile küsimus koduseks mõtlemiseks : kas meie ametist lahkuv president peaks võtma endale universaalse indulgentsi , et kolmapäevaste parteiliste augukaevajate labidakolksud ei segaks tema und , või piisab usust vanasõnadesse ? </s> </p></div5>
            </div4>
          </div3>
          <div3 type="rubriik">
            <head> ÄRI </head>
            <div4 type="alamrubriik">
              <div5 type="artikkel"><head> HAIGUS TOIDAB </head>
<p> <s> Arstimite kompenseerimise raha läheb rahvusvaheliste ravimifirmade taskusse . </s> </p></div5>
              <div5 type="artikkel"><head> Ravimitega ruttu rikkaks </head>
<p> <bibl> <author> <s> Tiina Joosu </s> </author> </bibl> </p>
<p rend="kaldkiri"> <s> Tiina.Joosu@ekspress.ee </s> </p>
<p> <s> Õdus õhtupoolik Ammende Villas Pärnus . </s> <s> Peoperemees on üks suuremaid rahvusvahelisi ravimimüüjaid , kes perearstidele suvepealinna luksuslik-romantilises pesakeses uusi ravimeid tutvustab . </s> <s> Hõrk vein ja suupisted lasevad jutul sulnilt voolata . </s> <s> Kõik on rahul . </s> <s> Arstid , kes oma madala töötasu tõttu nii peenesse kohta muidu ilmselt ei satuks , aga ka peoperemees , kes lahke kostitamisega tahab teenida arstide usaldust ja seda , et tohtrid just nende firma ravimeid oma patsientidele kirjutaksid . </s> </p>
<p> <s> Ühe miljardeid kroone liigutava ettevõtte tippjuht kirjeldab oma kogemust Kopenhaageni lennuväljalt , kus Tallinna suunduva lennuki äriklassis istusid vaid neli Eesti arsti , kes ravimifirma rahaga olid käinud ühel messil meditsiinitehnikaga tutvumas . </s> <s> Ärimees ise pidas mõistlikuks istuda “ monkey ” klassis . </s> </p>
<p> <s> See pole äraostmine , väidavad ravimifirmade esindajad . </s> <s> “ Reeglina hoopis normaalne koostöövorm erialaarsti silmaringi , teadmiste laiendamiseks ja erialaarstide arenguks vajalike rahvusvaheliste kontaktide loomiseks , ” ütleb maailma suurima ravimitootja Glaxo SmithKline Eesti tegevdirektor <hi rend="rasvane"> Vilve Järving </hi> . </s> </p>
<p> <s> Eestis müüakse enam kui 300 tootja ravimpreparaate . </s> <s> Konkurents arstide poolehoiu võitmiseks on tihe . </s> <s> Maksavad isiklikud kontaktid . </s> <s> Enamik ravimifirmade esindajaid on nende samade arstide kursusekaaslased Tartu ülikooli päevilt . </s> </p>
<p rend="rasvane"> <s> Tootjad ärevil </s> </p>
<p> <s> Rahvusvahelised ravimifirmad hakkasid Eestis ringi vaatama 7-8 aastat tagasi . </s> <s> Kahtlase kvaliteediga vene ravimid tõrjuti turult ning asemele toodi kvaliteetsed lääne originaalravimid . </s> <s> Kõige rohkem võitsid sellest patsiendid . </s> <s> Ravimituru maht on 1993. aasta 135 miljonilt kasvanud tänaseks 1,1 miljardi kroonini . </s> <s> Kasvu suurimaid põhjusi on just hinnatõus . </s> </p>
<p> <s> Tootjate äri eduks on olnud haigekassa , kes siiani on kinni maksnud kuni poole ravimi hinnast , et patsiendil vähese raha pärast midagi ostmata ei jääks . </s> </p>
<p> <s> Nüüd tahab riik seda süsteemi muuta ja kehtestada ravimite hüvitamisele piirhinnad . </s> <s> Selle aluseks võetakse sama toimeaine ja kvaliteediga , kuid odavama ravimi hind . </s> </p>
<p> <s> Selle tulemusena väheneb kalliste originaalravimite tarbimine ning kasutama hakatakse rohkem koopiaravimeid . </s> <s> Tootjad pole rahul , sest selle otsusega kärbitakse otseselt nende kasumeid . </s> </p>
<p> <s> “ Ükskõik milline piirhinnasüsteem käivitub , mõjutab see negatiivselt innovatiivsete ja originaalravimite kättesaadavust patsiendile ja selle kaudu on mõju negatiivne ka nende ravimite tootjatele , ” väidab Järving . </s> </p>
<p> <s> Merck Sharp &amp; Dohme tegevdirektor <hi rend="rasvane"> Mikk Jürisson </hi> räägib , et ühe ravimi toimeaine avastamisest kuni turuletoomiseni läheb 10 aastat ja kulub 500 miljonit USA dollarit , mis on Eesti riigi kahe aasta tervishoiueelarve . </s> </p>
<p> <s> “ Originaaltootja annab ravimile garantii , jälgib iga päev ravimi kõrvaltoimeid ning on vajaduse korral valmis ravimi turult kohe ära korjama . </s> <s> Selle raha peab originaali tootja tagasi teenima , et luua uus ravim , ” selgitab Jürisson . </s> </p>
<p> <s> Et kaitsta uusi ravimeid , on nende toimeained patenteeritud . </s> <s> Eestis see süsteem ei tööta , mis võib tootjate hinnangul tõsta riski , et asutakse kasutama tõestamata efektiivsusega koopiaravimeid . </s> <s> Tootjad tõdevad paratamatust , et teatud tingimustel võib piirhinna kehtestamine mõjutada ravimi maaletoomise hinda langemise suunas , mis viib osa toodete turult kadumiseni . </s> </p>
<p> <s> “ Merck Sharp &amp; Dohme ei ole geneeriliste ravimite kasutamise vastu . </s> <s> Vastupidi , toetame toimeainepõhist referentshinna süsteemi , kuna see aitab kokku hoida tervishoiukulusid . </s> <s> Samal ajal peab toimima patendikaitse , ” ütles Jürisson . </s> <s> Referentshinna kehtestamine annab võimaluse kompenseerida uusi originaalravimeid , millele asendajat ei ole . </s> </p>
<p rend="rasvane"> <s> Patsient saab valida </s> </p>
<p> <s> Ravimiameti peadirektori kohusetäitja <hi rend="rasvane"> Kristin Raudsepp </hi> väidab , et Eesti apteekides saavad müügil olla ainult kontrollitud ravimid . </s> <s> Seega vastavad ka turustatavad koopiaravimid kindlatele kvaliteedi- , efektiivsus- ja ohutusnõuetele . </s> </p>
<p> <s> “ Siin on tasakaal : ühelt poolt originaalravimitootjad , kes on suutelised välja töötama uusi ravimeid eluohtlike haiguste vastu , aga kallimalt . </s> <s> Teiselt poolt koopiaravimite tootjad , kes saavad kasutada originaalravimi kogemust ja uuringuid , kuid toota samasuguseid ravimeid odavamalt . ” </s> </p>
<p> <s> Kui Eestis on registreeritud sama toimeainega , kuid erinevate kaubanduslike nimetustega ravimeid , siis on tarbijal võimalik valida ja osta odavamat . </s> </p>
<p> <s> “ Ja eks siis reas kõige kallima preparaadi tootja , et konkurentsis pinnale jääda , vaatab oma hinnapoliitika üle , ” ütleb Raudsepp ja lisab , et kolmandiku ravimi hinnast moodustavad kulutused , mida ravimifirma teeb ravimi reklaamile . </s> </p>
<p rend="rasvane"> <s> Võitlus apteekide pärast </s> </p>
<p> <s> Üle 80 protsendi ravimite hulgimüügiturust annavad Eesti kapitalil põhinev Magnum Medical ja rahvusvahelise kontserni Tamro Eesti esindus . </s> <s> Samas tegutseb Eestis 46 litsentseeritud hulgimüüjat . </s> </p>
<p> <s> Sõda käib apteekide pärast . </s> <s> Turuliider Magnum Medical on sõlminud koostöölepingu Apotheka kaubamärgi alla koondunud apteekidega . </s> <s> Magnumi juhatuse liige <hi rend="rasvane"> Tarmo Laanetu </hi> ütleb , et apteekide eesmärk oli end efektiivsemalt majandada ning osaliselt tehti seda ka Tamro hirmus , kes on võtnud sihiks luua Eestisse oma apteegivõrk . </s> <s> Tamro on registreerinud ka AS Medinordi , et eesmärki ellu viia . </s> </p>
<p> <s> Tamro Eesti tegevdirektor <hi rend="rasvane"> Tarvo Vaasa </hi> ei eita neid kavatsusi , kuid toonitab , et väga kindlaid plaane esialgu ei ole . </s> <s> Kui Magnum tekitab olukorra , kus paljud apteegid teevad koostööd ainult nendega , siis peab sama tegema ka Tamro . </s> </p>
<p> <s> “ Teatud mõttes oleme selleks valmis , sest meil ei ole ühtegi oma apteeki , ” ütleb Vaasa . </s> </p>
<p> <s> Apteegid elavad nagu või sees . </s> <s> Hulgimüüjad pakuvad neile 90päevaseid maksetähta egu ja tasuta kauba kohaletoimetamist . </s> </p>
<p> <s> Tihe konkurents ning ravimite üldine kallinemine on vähendanud nii hulgi- kui ka jaemüüjate marginaale . </s> <s> Hulgi- ja jaemüüjad on teinud sotsiaalministrile ettepaneku tõsta neid protsente , mida hulgimüüjad ja apteegid saavad lisada alghinnale . </s> <s> Selle põhjuseks on kasvavad nõuded hulgimüügifirmadele ja apteekidele ravimite hoiustamisel ja müümisel . </s> </p></div5>
              <div5 type="artikkel"><head> Suuremate ravimitootjate käive 2000 ( milj kr ) </head>
<p> <s> NYCOMED 68,4 </s> </p>
<p> <s> MERCK SHARP DOHME 62,4 </s> </p>
<p> <s> RATIOPHARM 57,7 </s> </p>
<p> <s> GLAXO WELLCOME 49,4 </s> </p>
<p> <s> BAYER 46,1 </s> </p>
<p> <s> ASTRA 45,6 </s> </p>
<p> <s> NOVARTIS PHARMA 44,9 </s> </p>
<p> <s> BERLIN-CH/MENARINI 44.9 </s> </p>
<p> <s> AVENTIS 44,2 </s> </p>
<p> <s> BRISTOL MYERS 36,9 </s> </p>
<p> <s> ELI LILLY 33,9 </s> </p>
<p> <s> SCHERING AG 33,1 </s> </p>
<p> <s> SMITH KLINE 31,6 </s> </p></div5>
            </div4>
          </div3>
          <div3 type="rubriik">
            <head> TÖÖ </head>
            <div4 type="alamrubriik">
              <div5 type="artikkel"><head> NÜRI TÖÖ , NAPP PALK </head>
<p> <s> Voka kalatsehhi naisi saadab pidevalt “ kalaparfüüm ” . </s> <s> Nad topivad konservikarpidesse tuhandeid sprotte päevas . </s> </p></div5>
              <div5 type="artikkel"><head> 2500 kr puhtalt kätte , kalahais pealekauba </head>
<p> <bibl> <author> <s> Birgit Püve </s> </author> </bibl> </p>
<p rend="kaldkiri"> <s> birgit@ekspress.ee </s> </p>
<p> <s> Niiske . </s> <s> Lämmatav . </s> <s> Õhk reedab kalatööstust juba kaugelt . </s> <s> Maja sees tungib vänge kalahais viimse kui riidekiuni . </s> <s> Ise ei tunne pärast midagi , aga teised hoiavad hoolikalt distantsi . </s> </p>
<p> <s> Need olud valitsevad Viru Kalatööstuse Voka tsehhis . </s> <s> Kohtla-Järve külje all , üsna Sillamäe lähedal . </s> <s> Sealtkandist pärineb enamik tsehhi töötajatest . </s> </p>
<p> <s> Kui vaja , hakkavad hommikul enne kuut bussiga tulema . </s> <s> Kui vaja , siis õhtul pimedas , et enne südaööd kohal olla . </s> <s> Täpselt nii , nagu vahetus nõuab . </s> <s> Muu elu käib selles rütmis . </s> </p>
<p rend="rasvane"> <s> Jutuajamise eest meil palka ei maksta ! </s> </p>
<p> <s> Varrastusosakonna naised töötavad tuimade nägudega . </s> <s> Entusiasmi sealt ei leia . </s> <s> Kõigil valge müts peas , sinine kittel seljas , roheline kummipõll ees . </s> <s> Igaüks nokitseb mornilt oma . </s> <s> Märg kalalaadung ees väheneb visalt ja kui ülemus läheneb , ei tehta teist nägugi . </s> <s> Töö tahab tegemist . </s> </p>
<p> <s> Kalad aetakse kiiruga peadpidi vardasse . </s> <s> Ühtlaste vahedega nagu mõõdetult . </s> <s> Isegi kalasabad näivad ühepikkused . </s> </p>
<p> <s> Praak läheb kõrvale . </s> <s> Kui varras saab täis , võetakse kohe uus ette . </s> <s> Ei pea pikalt nuputama , kes on alles siia tööle tulnud , kes juba vilunud tegija . </s> </p>
<p> <s> Kui praaki teed , kantakse “ tehniliste märkuste zhurnaali ” , ütleb tsehhi direktor <hi rend="rasvane"> Aime Vahtra </hi> . </s> </p>
<p> <s> Üks mees sai märkuse kirja , aga jutustas tööajast rahulikult edasi , ajas omi asju . </s> <s> Ei läinud kaua , kui ta lahti lasti . </s> <s> “ Tahtjaid on , pole probleemi ! ” ütleb Aime . </s> </p>
<p> <s> Ajast , kust pärinevad paljud Aime väljendid ( mil töölisklass kõigile eeskujuks oli ) , ei ole siin jälgegi . </s> <s> Täna kummardatakse tehtud töö numbreid . </s> <s> Nende järgi makstakse palka . </s> </p>
<p rend="rasvane"> <s> Tuleks pensionipõlv ometi rutemini ! </s> </p>
<p> <s> Tunnistan , et ma kala ei armasta . </s> <s> Et mul ei ole aimugi , milline kalake ülessulatatud hunnikust võiks olla kilu ja milline räim . </s> </p>
<p> <s> Direktor Aime võtab neli kalapoega pihku , valib välja kaks ja silitab nende kõhtusid . </s> </p>
<p> <s> Üks kõht on sile ja teine kare . </s> <s> Ühe silmad on suured ja pruunid , teise silmad nii suured ja pruunid ei ole . </s> <s> Ühe pea on pirakam , teise pea natukene pisem . </s> <s> Ei mingit probleemi vahetegemisel . </s> </p>
<p> <s> <hi rend="rasvane"> Tiia Viil </hi> ( 54 ) , kes saali teises otsas kalu sorteerib , viskab muuseas silma peale , tema ei silita igal kalal kõhtu - kohe on selge , kellega tegu . </s> <s> Kõrvale lähevad need kalad , mille saba on “ normist väljas ” , kas liiga lühike või liiga pikk . </s> </p>
<p> <s> Saba pikkuste vahe ei tohi olla suurem kui sentimeeter . </s> <s> Ja kui on liiga suured kalad , tuleb vardasse ajada üle ühe . </s> </p>
<p> <s> Tiia on ametis kaheksandat kuud . </s> <s> Ta on üks vähestest eestlastest ja Voka elanikest , kes siin töötavad . </s> <s> Varem töötas seitse aastat Viru Rannas ( mis on tegelikult sama mis praegune Viru kalatööstus ) . </s> </p>
<p> <s> Nüüd ootab , et saaks ära pensionile . </s> <s> Saaks rohkem viie lapselapsega tegeleda , oleks enam aega aiamaal nokitseda ja 55. juubelit planeerida . </s> <s> Teeks ahjukartuleid ja seapekki . </s> <s> Aga kalast ka ära ei ütleks . </s> </p>
<p rend="rasvane"> <s> Räägid aeglaselt , siis tööle ei sobi </s> </p>
<p> <s> Aime ütleb , et ta teeb enne töölevõtmist kiiresti kindlaks , kas uus inimene sobib või mitte . </s> <s> Jälgib jutuajamise käigus isegi seda , kui kiiresti inimene räägib . </s> <s> “ Flegmaatiline inimene ajab vardasse lihtsalt nii vähe kalasid ja saab nii vähe palka , et tal on raske toime tulla . ” </s> </p>
<p> <s> “ Elu näitab , et pikka aega töötu inimene ei viitsi ka kohe kõvasti rabama hakata . ” </s> <s> Aga töötuid on siin küll , pärast taasiseseisvumist läks pankrotti rida ettevõtteid . </s> </p>
<p> <s> “ Varrastuses ” töötavad keskealised naised , üle kolmekümne . </s> <s> “ Püsivamad ja tõsise suhtumisega . ” </s> </p>
<p> <s> Palk sõltub sellest , kui käbe oled . </s> <s> Ja see ei ole nii ainult “ varrastuses ” . </s> <s> Aime sõnul teenivad naised 2800 kuni 3500 krooni kuus , kätte saavad vähem . </s> <s> Igas osakonnas on omad normid , kui sellest üle teed , saad palgale paarsada krooni preemiat juurde . </s> </p>
<p> <s> <hi rend="rasvane"> Kulno Lehismets </hi> ( 40 ) , ainuke pakkimisosakonna eestlane noorte venelannade kõrval , teenib kuus 4000 krooni . </s> <s> “ Vahel saan rohkem , vahel vähem - mina ei tea täpselt , millest see sõltub . ” </s> </p>
<p> <s> Kulno tõstab , põsed punased ja valge krookes müts peas , suitsukalareste maha , et pakkimisosakonna naised saaksid kalad edasi karpidesse laduda . </s> <s> Nuputab isekeskis , kuidas koduse remondiga kiiremini ühele poole saaks . </s> <s> Töömees tema kõrval on vaikne ja tõre , hapu nägu ees . </s> <s> Tõmbab vardaid kalasabadest puhtaks , nii et pritsib kahte lehte . </s> </p>
<p> <s> Kulno kodu asub siinsamas Vokas . </s> <s> “ See on kõige suurem pluss ! ” </s> </p>
<p> <s> Füüsiline töö istub talle . </s> <s> Istus juba piiri peal maaparandustöödel . </s> <s> Kalalõhn on nende peres topelttuttav , sest Kulno naine töötab samuti Voka tsehhis . </s> </p>
<p> <s> Lehast on raske lahti saada , kuigi pesta saab hästi . </s> <s> Ning kraanid vastavad euronõuetele - kätepesuvett pumbatakse jalaga . </s> </p>
<p rend="rasvane"> <s> Kalast on kõrini </s> </p>
<p> <s> Suitsutusruumist välja jäävad vasakut kätt suured hästilõhnavad kastid . </s> <s> Reste täis , restide otsas äsja ahjust tulnud kalad . </s> <s> Lehtpuu saepuruga suitsutatud . </s> <s> Esimest korda lõhnab siin tõeliselt hästi ! </s> <s> Ja võiks isukalt kala peale mõtlema hakata . </s> </p>
<p> <s> Kui töötaja vardast paar kala kõrvale paneb ? </s> </p>
<p> <s> “ Süüa võib kohapeal palju tahes ! ” </s> <s> Aga soe suitsuräim ei aja praegu kellelgi suud vett jooksma . </s> <s> Teisel pool maja sööklas ei ole ühtegi praadi kalast . </s> <s> Ja uhhaad ei pakuta . </s> </p>
<p> <s> Päev on kaheksa tundi pikk , lõuna siis , kui kõht parajasti tühjaks läheb . </s> <s> Paar kohvipausi ka - ja rohkem puhkust ei ole . </s> </p>
<p> <s> “ Mida rohkem jõuad , seda suurem on palk . </s> <s> Naised teavad seda . ” </s> <s> Aime ise on kalatööstuses olnud 40 aastat jutti ja teab viimse detailini , kuidas miski käib . </s> </p>
<p> <s> Mida rohkem maja teise otsa liigume , seda kuumemaks läheb . </s> <s> Õhk läheb paksuks . </s> <s> Lõpuks on nii palav , et , punetav nägu peas , ootab igaüks , kuidas aga kähku tagasi “ varrastusse ” saaks . </s> </p>
<p> <s> Enne autoklaavi ja suuri kuumutusmasinaid tunneb , kuidas rõhk muutub . </s> <s> Hingamine läheb raskeks ja kalahais lämmatavaks . </s> <s> Iiveldus tuleb peale . </s> </p>
<p> <s> Kui siin ruumis nüüd veel midagi nihu läheb , on terve partii untsus . </s> <s> Läikivad karbid viiakse siit veel vaid laborisse . </s> </p>
<p rend="rasvane"> <s> Lõpetuseks läbivaatus metalliotsijaga </s> </p>
<p> <s> Kui kõik kulgeb nii , nagu peab , ja steriliseerimisaeg on minutipealt paigas , võtab <hi rend="rasvane"> Irina Turõgina </hi> ( 42 ) järgmise suure kasti ette , sealt soojad sprotikarbid välja ja käib need üksipulgi lapiga üle . </s> <s> Tilka õli ka ei tohi karbi peale jääda . </s> </p>
<p> <s> Kolmekesi koos tõstavad naised vaikides karpe kastidesse . </s> <s> Kui kast on täis , kirjutavad nimetähed peale . </s> <s> Vahepeal kohendavad hõõruvat mütsikummi . </s> </p>
<p> <s> Kui naised õhtul koju lähevad , käivad enne metalliotsijast läbi . </s> <s> Et “ tasuta ” konserve kotis poleks . </s> </p></div5>
            </div4>
          </div3>
          <div3 type="rubriik">
            <head> COM.EE </head>
            <div4 type="alamrubriik">
              <div5 type="artikkel"><head> Digitaalselt Sinu </head>
<p> <bibl> <author> <s> Heiti Kender </s> </author> </bibl> </p>
<p rend="kaldkiri"> <s> heiti.kender@ekspress.ee </s> </p>
<p> <s> Oletame , et inimese sünnihetkel lülitatakse sisse salvestusseade . </s> <s> Salvestatakse kõike : mida inimene kuuleb , mida näeb , mida räägib . </s> <s> Pluss vererõhk , pulss ja muud kergeltmõõdetavad füsioloogilised näidud . </s> <s> Aja jooksul moodustub kenake baas . </s> <s> Mida keegi ütles , mida salvestatav siis tegi ja mida selle peale ütles . </s> <s> Ehk reaktsioonid ja tagasiside . </s> <s> Kõik see muutub ajas aeglaselt - inimene saab ju suuremaks ja targemaks . </s> <s> Kui ta veel ise ka elektroonilist päevikut peaks , võiks osa tema mõtetestki kätte saada . </s> </p>
<p> <s> Ja teha seda kõike niikaua , kuni inimene ühel päeval sureb . </s> </p>
<p> <s> Kui nüüd leiduks keegi , kes harutaks lahti aastakümnetega kogutud salvestused ja korrastaks sisendid-väljundid , kas siis oleks võimalik luua sellele surnud inimesele sarnaselt käituv masin ? </s> <s> Lisapluss oleks see , kui ta Turingi testi läbiks ( läbi jututoa suheldes ei oleks võimalik kindlaks teha , kas tegu on masina või inimesega ) . </s> <s> Omades laialdasi kogemusi ja teadmisi isikust , petaks ehk lähedasedki ära - oma surnud sugulasega kokku saada ei ole võimalik , küll aga nõrkemiseni chattida . </s> </p>
<p> <s> Võibolla see tulevik ei olegi nii kaugel - iga päev saadame hunnikute kaupa e-maile , kirjutame dokumente , helistame , räägime . </s> <s> Ka meie ostuharjumused ja netiskäigud jätavad jälje . </s> <s> Me võime võidelda Suure Venna vastu , tegelikult kuuletume vaguralt ja täidame käsku . </s> <s> Aga miks siis mitte kasutada seda kõike üldise ülla eesmärgi nimel ? </s> <s> Saame tekitada omamoodi surematuse . </s> <s> Kas just selle soovitud surematuse , aga mida sa algeliste meetoditega ikka paremat teed . </s> </p>
<p> <s> Tulles tagasi inimese juurde - kas me olemegi nii ettearvamatud ? </s> <s> See suur maagia , mis igast inimesest unikaali teeb , on kõrvade vahel ja üldjuhul ülejäänud maailmale tundmatu . </s> <s> Ennast lähemalt jälgides aga leiame pidevaid kordusi . </s> <s> Terve meie igapäevasebimine on tobe kohustuste kaanon - üks asi lõppemas , teine algamas . </s> </p>
<p> <s> Mina näiteks olen programm , mis iga nädal korra käivitatakse , et järjekordne kaks tuhat tähemärki kolumni genereerida . </s> <s> Vaata oma arvutis ringi . </s> <s> Kes Sina oled ? </s> </p></div5>
              <div5 type="artikkel"><head> Sharp paneb Linuxi PDAsse </head>
<p> <s> Senine tasakaal pihuarvutite ( PDAde ) turul ähvardab lähiajal kõikuma lüüa . </s> <s> Sharp on teatanud , et kavatseb sügisel Euroopas ja Ameerikas turule paisata Linuxi-põhised PDAd . </s> <s> Vähe sellest , esimese poole aastaga tahetakse Linuxiga Zaurusi maha müüa terve miljon . </s> <s> Sharpi osa Jaapani pihuarvutite turul on umbes pool , mujal maailmas aga pole ta mingi nimetamisväärne tegija . </s> </p>
<p> <s> Kuid ambitsioonide puudumises Sharpi süüdistada ei saa - asepresident Hiroshi Uno arvates löövad peagi ka teised tootjad kampa ja Linuxiga PDAd peaksid vallutama vähemalt poole turust . </s> </p>
<p> <s> Hetkel on seis selline , et umbes 70 protsenti kõigist pihuarvutitest kasutab Palmi operatsioonisüsteemi . </s> <s> Ülejäänud osa jaguneb enam-vähem võrdselt Microsofti ja Symbiani vahel . </s> </p>
<p> <s> Linuxi kasutamisega loodab Sharp tabada mitu kärbest ühe hoobiga . </s> <s> Esiteks - tasuta levitatava Linuxi eest pole vaja maksta litsentsitasusid opsüsteemide tootjatele ja seade peaks saama odavam . </s> <s> Teiseks leidub maailmas nii palju Linuxi-huvilisi programmeerijaid , et rakendusi peaks uuele pihuarvutile tulema nagu seeni pärast vihma . </s> </p>
<p rend="kaldkiri"> <s> <gap rend="hüperlink"/> </s> </p></div5>
            </div4>
          </div3>
          <div3 type="rubriik">
            <head> AUTO </head>
            <div4 type="alamrubriik">
              <div5 type="artikkel"><head> SUUR JA MõNUS Citroen </head>
<p> <s> C5 hakkab mudelivalikus asendama nii Xantiat kui ka XMi . </s> </p></div5>
              <div5 type="artikkel"><head> Kaks ühe hoobiga </head>
<p> <bibl> <author> <s> Toomas Vabamäe </s> </author> </bibl> </p>
<p rend="kaldkiri"> <s> toomas.vabamae@ekspress.ee </s> </p>
<p> <s> Sellist sensatsiooni nagu Citroen DS tekitas 1955. aasta Pariisi autonäitusel , pole autoajaloos just sageli nähtud . </s> <s> Sestpeale on suured Citroenid alati silma paistnud ebatavalise välimuse ja huvitavate tehniliste lahenduste poolest . </s> <s> Oma eelkäijate taustal tundub värske Citroen C5 aga lubamatult väheradikaalne . </s> </p>
<p> <s> Citroen ongi maale lähemale laskunud . </s> <s> Vanadel headel aegadel tehti silmapaistvaid autosid , aga ei suudetud nendega raha teenida . </s> <s> Praegune toodang on tunduvalt igavam , aga vähemalt on firma majanduslikult jalad alla saanud . </s> <s> Ja kui raha jagub , võib ka pisut vallatusi teha . </s> <s> Aga ainult pisut . </s> </p>
<p rend="rasvane"> <s> Vihmane Päikeserannik </s> </p>
<p> <s> C5 tutvustamiseks kutsus Citroen lehemehed Lõuna-Hispaaniasse . </s> <s> Veebruarikuus on Marbella kant ilmselt üks väheseid kohti Euroopas , kus ilmaüllatusi kartmata selliseid üritusi korraldada võib . </s> <s> Ja mis seal salata , Eestimaa kahekümne külmakraadi juures paneb juba kohanimi Costa del Sol naha kihelema . </s> </p>
<p> <s> Kui aga lennuk pühapäeva õhtul Malagas maandub , pole päikesest jälgegi . </s> <s> Meid hotelli sõidutav taksojuht kordab samuti “ No sol , no sol ! ” . </s> <s> Viis minutit hiljem hakkab vihma sadama . </s> <s> Säh sulle Päikeserannikut ! </s> </p>
<p> <s> Õnneks on hommik õhtust targem . </s> <s> Kui me esmaspäeva hommikul paarisajakilomeetrist proovisõitu alustame , ujub subtroopiline Marbella päikesepaistes . </s> <s> Hotelliteenijad seavad lamamistoole basseini äärde . </s> <s> Elu on ilus . </s> <s> Tundub uskumatu , et kuskil paugub pakane ja lumi ulatub põlvini . </s> </p>
<p rend="rasvane"> <s> Peidetud omapära </s> </p>
<p> <s> Ma olin C5 varem kahel korral põgusalt näinud . </s> <s> Kuid ei näitusestendil ega müügisalongis teiste sõidukite hulgas ei saanud temast õiget pilti . </s> <s> Tundus olevat täiesti tavaline “ kolme kasti ” põhimõttel sedaan . </s> <s> Kuid nüüd sain ma teda lähemalt vaadata . </s> <s> Igasuguselt kauguselt , igasuguse nurga all . </s> <s> Ja selgus , et suuri Citroene aastakümneid iseloomustanud jooned on temas kõik olemas . </s> </p>
<p> <s> Tegelikult on C5 hoopis hästimaskeeritud luukpära , mitte sedaan . </s> <s> Ka ükski tema eelkäijatest viimase neljakümne aasta jooksul - DS , ID , CX , XM , Xantia - pole olnud “ normaalne ” sedaan . </s> <s> Teatud nurga alt hakkab selgelt silma , et C5 esiosa on ebaproportsionaalselt pikk ja tagaosa liiga lühike . </s> <s> Aga jälle tasub visata pilk mõnele vanemale Citroenile - ka ettekallutatud siluett on ammune tava . </s> </p>
<p> <s> Samuti üldpikkuse suhtes väljavenitatud teljevahe . </s> <s> C5 puhul lisandub veel üks eripära - tagaistmete ees on põrand sile . </s> <s> See tähendab , et ka keskel saab normaalselt istuda ja ei pea põlvi lõua alla konksu tõmbama . </s> </p>
<p> <s> Mudelivalikus hakkab C5 asendama nii Xantiat kui ka XMi . </s> <s> Muudelt mõõtudelt jääb ta nende vahele , kõrguse poolest ületab pea kümne sentimeetriga . </s> <s> Sellega kaasneb mitu efekti . </s> <s> Esiteks on lihtsam autosse istuda , teiseks on püstisem isteasend vähem väsitav ning kolmandaks jääb pea ja lae vahele rohkem ruumi . </s> </p>
<p rend="rasvane"> <s> Hüdraulika hoiab teel </s> </p>
<p> <s> Elektrooniliselt juhitav hüdrauliline vedrustus Hydractive 3 on C5 silmapaistvaim tehniline lahendus . </s> <s> Vedrustuse jäikus muutub dünaamiliselt vastavalt teeoludele ja sõidukiirusele . </s> <s> Ka kere kõrgust muudetakse oludest sõltuvalt . </s> <s> Siledal teel ja suurel kiirusel ( alates 110 km/h ) laskub esiosa 15 ja tagaosa 11 millimeetrit teele lähemale . </s> <s> Kui andurid registreerivad rataste kiiret suure amplituudiga üles-alla liikumist , on tegemist halva teega . </s> <s> Vedrustus lastakse sel puhul pehmemaks ning kere kerkib normaalasendiga võrreldes 13 millimeetri võrra . </s> <s> Kõigele lisaks ei lase süsteem kerel ka pikisuunas kalduda , näiteks pakiruumi ülekoormamisel . </s> </p>
<p> <s> Nende teoreetiliste teadmistega varustatult asume proovisõidutrassile . </s> <s> Liiklus on tihe , aga paarkümmend esimest kilomeetrit kiirteel mingeid emotsioone ei tekita . </s> <s> Siis keerame autonina mägede suunas . </s> <s> Tee on järsku kitsas , aga liiklus endiselt tihe . </s> <s> Mõne aja pärast saame siiski vabalt liikuma . </s> <s> C5 pole mingi sportauto , aga kolmeliitrine V6 tagab korraliku dünaamika . </s> <s> Vaid uimasevõitu automaatkäigukast segab pisut . </s> </p>
<p> <s> Proovin kurve järjest avantüristlikumalt läbida , aga oodatud alajuhitavust ei teki . </s> <s> C5 liigub nagu mööda rööpaid . </s> <s> Kümmekond minutit hiljem lööb armatuurlaual vilkuma kiri STOP ! . </s> <s> Minu gaas-pidur-gaas sõidustiil on autole liig olnud ja pidurid ähvardavad üle kuumeneda . </s> </p>
<p> <s> Pärast sunnitud vahepeatust jätkame mõõdukamas tempos . </s> <s> Sile asfalt vaheldub lainelise ja suisa auklikuga . </s> <s> Leiame ka jupi kruusateed . </s> <s> Õieti on tegemist tee-ehitusega . </s> <s> Sõidame paar kilomeetrit ülesmäge , siis sama tee tagasi . </s> <s> Ei midagi erilist . </s> <s> Alles pärast taipan - tee oli silmatorkavalt treppis , aga harjumuspärast “ kruusatunnet ” ei tekkinudki . </s> <s> Ilmselt tegi vedrustus lihtsalt oma tööd . </s> <s> Aga rooli taga istudes ei ole kuidagi aru saada , et kere üles või alla liiguks . </s> </p></div5>
            </div4>
            <div4 type="alamrubriik">
              <div5 type="artikkel"><head> Ei lollusele ! </head>
<p> <s> Shveitslased ütlesid rahvaküsitlusel kindla “ ei ” ettepanekule kehtestada asulates piirkiiruseks 30 km/h . </s> <s> Arutu piirangu vastu oli tervelt 79,6 protsenti hääletanutest . </s> <s> Ühes kantonis oli vastuhääli isegi ligi 90 protsenti . </s> </p>
<p> <s> Samaaegselt küsiti referendumil ka shveitslaste arvamust Euroopa Liiduga ühinemise kohta . </s> <s> Selleski küsimuses valitses hääletajate seas enam-vähem samasugune vastuseis . </s> </p></div5>
              <div5 type="artikkel"><head> Euroopa auto loojad </head>
<p> <s> Genfi autonäituse pidulikul galaõhtul anti teada Euroopa autotööstuse kuulsuste halli asutamisest . </s> <s> Sinna valiti 13 liiget , kes “ on kujundanud Euroopa auto arengulugu ” . </s> <s> Carl Benzi , Gottlieb Daimleri ja teiste suuruste hulgas osutusid väljavalituteks ka kaks elavat klassikut - lähipäevil 80aastaseks saav Fiati kontserni auesimees Giovanni Agnelli ning 62aastane staardisainer Giorgetto Giugiaro . </s> </p>
<p> <s> Edaspidi hakatakse uusi liikmeid nimetama igakevadisel Genfi autonäitusel . </s> </p>
<p> <s> <gap rend="hüperlink"/> </s> </p></div5>
              <div5 type="artikkel"><head> Schumacheri kuulsus kasvab </head>
<p> <s> Ajakirja Forbes iga-aastases prominentide tuntuse edetabelis tõusis Michael Schumacher 15. kohale . </s> <s> Aastatagusel küsitlusel oli Schumacher veel 24. </s> </p>
<p> <s> Forbes võttis arvesse nii sissetulekuid kui ka kajastamist meedias . </s> <s> Rahatabelis oli Schumacher isegi 6. kohal , kuid suhteliselt vähene tuntus Põhja-Ameerikas langetas tema kohta tublisti . </s> <s> Hiljuti hukkunud NASCARi staar Dale Earnhardt oli tabelis 35 , maailma tuntuim inimene on Forbesi arvates Tom Cruise . </s> </p>
<p> <s> <gap rend="hüperlink"/> </s> </p></div5>
            </div4>
            <div4 type="alamrubriik">
              <div5 type="artikkel"><head> Saab 9-3 - Vectra sugulane </head>
<p> <s> Järgmise põlvkonna Saab 9-3 peaks mõningate kuulujuttude järgi avalikkuse ette jõudma juba mõnel sellesügisesel autonäitusel , tõenäoliselt Frankfurdis . </s> <s> Halvemal juhul aasta pärast Genfis . </s> </p>
<p> <s> Ka uus 9-3 hakkab põhinema Opel Vectral . </s> <s> Mõistagi uue põlvkonna Vectral , mis praeguste plaanide järgi peaks 2002. aasta keskel müügile jõudma . </s> <s> Kui päris täpne olla , on tegemist General Motorsi Epsilon-platvormiga . </s> <s> Sellel põhjal hakkavad baseeruma paljud teisedki GMi sõidukid , sealhulgas ka järgmise generatsiooni Saab 9-5. </s> </p>
<p> <s> Esialgu jõuab 9-3 tootmisse sedaani , universaali ja kabrioletina , hiljem võivad lisanduda ka teised variandid . </s> </p>
<p> <s> Mootorivalik saab olema praegusele üsna sarnane , koosnedes 4- ja 6-silindrilistest turbokompressoriga mootoritest . </s> <s> Uudisena peaks millalgi lisanduma ka revolutsiooniline muutuva surveastmega SVC-mootor . </s> </p>
<p> <s> Juuresolevad pildid on kunstnik Björn Koobi ettekujutus 9-3 välimusest . </s> <s> Joonistanud on need testsõitudel tehtud spioonifotode järgi . </s> </p></div5>
            </div4>
          </div3>
        </div2>
        <div2 type="alaosa">
          <head> REPORTER </head>
          <div3 type="rubriik">
            <div4 type="alamrubriik">
              <div5 type="artikkel"><head> Lvivis 20 aastat hiljem </head>
<p> <s> Eesti Ekspressi toimetaja <hi rend="rasvane"> Jaanus Kulli </hi> ( 45 ) käis elus esimest korda Ukrainas 1981. aastal . </s> <s> Ta oli Eesti õpilasmaleva Hundiaru rühma komandör ja tegemist oli preemiareisiga . </s> </p>
<p> <s> “ Ukrainas müüdi väga head kuiva veini . </s> <s> Maksis kolm rubla liiter , ” meenutab Kulli . </s> </p>
<p> <s> Käesoleva aasta algul viis töö Kulli uuesti samadesse paikadesse . </s> <s> Aga elu , mida ta nägi , oli sootuks teine . </s> </p>
<p> <s> “ Hinnad on kolmandiku võrra odavamad kui meil . </s> <s> Aga palgad on hoopistükkis väiksemad . ” </s> </p>
<p> <s> Kulli lahkus Ukrainast üsna kurbade muljetega . </s> <s> “ Tundub , et suuremal osal ukrainlastest on poliitika kama kaks . ” </s> <s> Ajakirjaniku reisi naelaks jäi kohtumine Stepan Bandera juunioriga , kes jätkab oma legendaarse vanaisa võitlust kodumaa iseseisvuse eest . </s> </p></div5>
              <div5 type="artikkel"><head> KOHUSTUS OLLA UKRAINLANE </head>
<p> <s> Ukraina on nagu Zaporozhets , mis liigub läbi suure häda . </s> <s> Jaanus Kulli reportaazh uhkest rahvast , mis on lõhestunud president Kutshma ümmardajateks ja venevastasteks rahvuslasteks . </s> </p>
<p> <s> Keeran dushikraani jooksma . </s> <s> See aga ainult kohiseb ja krooksub . </s> <s> Vett ei tule . </s> <s> Ei sooja ega külma . </s> <s> Lvivi-lähedase kuurortlinna Truskavetsi parimas hotellis . </s> </p>
<p> <s> Siin toimub Ukraina ajakirjanike kuues festival . </s> <s> Rahvusvaheline . </s> <s> Nime järgi . </s> <s> Sest piiri tagant on tulnud kokku vaid zhürii . </s> </p>
<p> <s> Järgmisel päeval kuulen , et Harkivis pole talvelgi elumajades kuude kaupa sooja vett ning temperatuur toas on nullilähedane . </s> <s> Mingil ajal avastan vannitoa kraanikausi alt vett täis suure ämbri . </s> <s> Et vist potti loputada , kui öösel häda peale tuleb . </s> </p>
<p> <s> Nii kaugele tundmatule festivalile olin nõus sõitma kahel põhjusel . </s> <s> Et näha kahekümne aasta tagant Lvivi ja saada Kiievis kokku Ukraina rahvuskangelase Stepan Bandera pojapojaga . </s> </p>
<p> <s> Soe tunne on tagasi tulla . </s> <s> Igas mõttes . </s> <s> Ilmgi on esimesel päeval kevadine . </s> <s> Kohv on siin endiselt hea . </s> <s> Rahvas endiselt lahe , vabameelne ja sovetivaenulik . </s> <s> Tollane varjatud ja allasurutud rahvuslik eneseteadvus ja uhkus on nüüd leidnud vaba väljenduse . </s> <s> Parteisid on üle saja . </s> <s> Lääne-Ukrainas domineerivad opositsioonilised parteid . </s> </p>
<p> <s> Baarid ja kohvikud on vanaviisi armsalt räämas ja räsitud . </s> <s> Autosid on nüüd tänaval rohkem ja vähemasti pooled neist on välismaised . </s> <s> Põhiliselt pruugitud rahvaautode kõrval vuravad uhked dzhiibid . </s> </p>
<p> <s> UKRAINA ON SUUR NING RIKAS maa . </s> <s> Kellel nutti , nahaalsust , natuke raha ja kohaliku kuberneri soe seljatugi , võib korda saata imetegusid . </s> <s> Võib kui muinasjutus üleöö rikkaks saada . </s> <s> Vahe Kashtshei muinasjutuga on vaid selles , et siin jäävad rikkuse teed palistama kas poliitilised laibad või psüühiliselt ja isegi füüsiliselt hävitatud konkurendid . </s> </p>
<p> <s> Täna Ukrainas äri ajada nõuab mehist meelt ja püstolit põues . </s> <s> Välisinvestorid pole nii harjunud . </s> <s> Vaatavad Ukrainat kaugelt kui virvatuld . </s> <s> Miski justkui kutsub , samas kardetakse põletada saada . </s> <s> Rahvas ootab välisinvesteeringuid kui valget laeva . </s> </p>
<p> <s> Ainult president Leonid Kutshma , kohalikud kubernerid ja oligarhid näikse olukorraga rahul olevat , rahvast moositakse ning piilutakse hoopis Venemaa poole . </s> </p>
<p> <s> Ning liialt häält tõstvad mõjukad opositsionäärid või valitsusele ebamugavad tegelased kõrvaldatakse . </s> <s> Vahendeid valimata . </s> <s> Viimane juhtum , endise asepeaministri Julia Timoshenko süüdistamine 79 miljoni dollari suuruse pistise andmises , või ajakirjanik Georgi Gongadze tapmine väidetavalt presidendi nõusolekul kõnelevad iseenda eest . </s> <s> Ukraina suurim probleem täna on korruptsioon . </s> <s> Poliitikas , majanduses . </s> <s> Pea igas eluvaldkonnas . </s> <s> Riigiasutused on korrumpeerunud . </s> <s> Avalikult soositakse valitsusmeelset erasektorit . </s> <s> Ajakirjandus kui neljas võim on suuresti ebausaldatav , sest elada suudavad ennekõike riigilt või oligarhidest sponsoritelt toetust saavad väljaanded . </s> <s> Ümbrikupalk on pigem reegel kui erand . </s> </p>
<p> <s> AJAKIRJANIKE FESTIVALI poeetilise pealkirjaga “ Usk . </s> <s> Lootus . </s> <s> Armastus ” spondeerib õllefirma ja selle peadirektorit koos kaaskonnaga oodatakse mõttetule pressikonverentsile üle poole tunni . </s> <s> Festivali peakorraldaja , tubli ukraina naine , on näost valge . </s> <s> Et ega rahvas laiali jookse ja kas küsimusi ikka tuleb . </s> <s> Sponsori meeleolust ja lahkusest sõltub ürituse tulevik . </s> </p>
<p> <s> On siingi neid , kes nutavad taga nõukogude aega . </s> <s> Teel Lvivist Truskavetsi asub autojuht avalikult ründama : “ No öelge , et ka teie tahate tagasi nõukogude võimu . </s> <s> Eks enamik inimesi Eestis tahab seda ? ” </s> <s> Autojuht pajatab pisarsilmi tööpuudusest , peaaegu olematutest palkadest , vaesusest . </s> <s> Ei oska teda kuidagi lohutada . </s> <s> Ja natuke piinlik on . </s> </p>
<p> <s> Järgmisel päeval kohalikul turul näen vaesust oma silmaga . </s> <s> Müüakse ükskõik mida , et hing sees püsiks . </s> <s> Invaliididest kerjused on omamoodi julmad . </s> <s> Püksi- või särgikäised üles käärinud , et siis mingi väärastunud uhkusega oma sandistunud jäsemeid demonstreerida . </s> </p>
<p> <s> Kirik aga restaureerib ja ehitab oma vaestele ja kerjustele üha uusi pühakodasid . </s> <s> Ainuüksi väikses Truskavetsis , kus põhimassiks ravile tulnud turistid , kõrgub mitu õigeusu ja katoliku kirikut . </s> <s> Mitte küll suured , aga see-eest laitmatult korras . </s> </p>
<p> <s> Kõrvuti kirikutega kõrguvad linnas uhiuued mitmekorruselised tellistest kivimajad . </s> <s> Vaevalt , et neis vaid sulid ja kaabakad elavad . </s> </p>
<p> <s> Esimene tutvus Lviviga ongi kui kontrastidele üles ehitatud dokumentaalfilm . </s> </p>
<p> <s> Kell on kuus hommikul . </s> <s> Jaamapuhveti kohv on läila ja lahja . </s> <s> Salatid ning pirukad ei ärata usaldust ja otsustan uudistada lähimat pühakoda , Poola katoliku katedraali . </s> <s> Teenistust nii vara ei toimu , kuid uksed on lahti ja sees üllatavalt palju inimesi . </s> <s> Eriti noori . </s> <s> Mitu nii keskkooli eas tütarlast palvetab . </s> <s> Päeva alustuseks ilus ja hingekosutav vaatepilt . </s> </p>
<p> <s> Järgmine pilt on juba sõidult Truskavetsi poole . </s> <s> Teeäärse muidu igati korraliku kohviku peldikust . </s> <s> Ukse vahelt sisse kiigates annab häda järele . </s> <s> Kuiva jalaga siit juba välja ei tule . </s> </p>
<p> <s> KOLMEPäEVANE FESTIVAL päädib piduliku kontserdiga Tarass SHevtshenko nimelises kultuurimajas . </s> <s> Just SHevtshenkot tahab riik upitada rahvuskangelase troonile . </s> <s> Samas on Truskavetsis ka Stepan Bandera nimeline tänav . </s> <s> Bandera kodukandis väikses külas nimega Starõi Ugriniv püstitati Banderale juba kolmas mälestusmärk . </s> <s> Eelmised lihtsalt tassiti minema . </s> </p>
<p> <s> Kontserdil peetavad ilukõned ja laulud on ukrainakeelsed , üritus ise aga tuletab meelde vanu häid aegu . </s> <s> Rahvast on saalis palju . </s> <s> Publik on vabameelne ja vabas riietuses . </s> <s> Paljud , ka mehed , eelistavad palitud selga ja mütsid pähe jätta . </s> <s> Ometi on lahmakas kultuurimaja korralikult soojaks köetud . </s> </p>
<p> <s> JäRGMISEL PäEVAL TABAB Truskavetsi lumetorm . </s> <s> Just siis , kui on vaja tagasi sõita . </s> </p>
<p> <s> Püüan meeleheitlikult Lviviga ühendust saada . </s> <s> Aga hotelli keskjaam vaikib . </s> <s> Meenub film “ Hukkunud Alpinisti hotell ” . </s> <s> Registratuur teatab rahustavalt , et ju telefonineiud on lõunal . </s> <s> Olidki . </s> <s> Viimaks ometi hakkame sõitma . </s> <s> Nähtavus on nullilähedane , juht kirub ilma ja sisimas kindlasti ka üht hullu eestlast , kes peab kindlasti kohe Lvivi saama . </s> </p>
<p> <s> Seal on mind juba ammu ootamas kohaliku opositsioonilise päevalehe Ekspress sotsiaal-poliitilise osakonna juhataja asetäitja Vladimir Hrushtshak . </s> </p>
<p> <s> Lumetorm muutub üha tihedamaks , tee libedamaks . </s> <s> Juht teeb närviliselt suitsu . </s> <s> Teel püsimisega on raskusi . </s> <s> Seest võtab natuke õõnsaks , kui kuulen , et autol pole all ühtegi naelrehvi . </s> <s> Mis sa neist ikka alla topid , muidu tuleb veel keegi selga , on tema loogika . </s> </p>
<p> <s> Eks ta tõsi ole . </s> <s> Naelu all pole , tuledega keegi ei sõida . </s> <s> Panen silmad kinni , et reaalsust vähem tajuda . </s> <s> Korraga hakkab pea ringi käima , järgmisel sekundi murdosal taipan , et hoopis auto on teinud ringi ümber oma telje . </s> <s> Juht tänab emakest ja lööb risti ette , et samal hetkel keegi kitsal teel vastu ei tulnud . </s> </p>
<p> <s> Uskumatu , kuid lõpuks olen Lvivis . </s> <s> Ja elus . </s> <s> Ilm on endiselt ilge . </s> <s> Mida sa siin ikka jalutad . </s> <s> Kuigi vaadata oleks palju . </s> <s> Kas või restaureeritud ooperimaja ja spontaanseid tänavakoosolekuid . </s> <s> Rääkimata kümnetest õigeusu ja katoliku pühakodadest . </s> </p>
<p> <s> Vladimir viib mind õdusasse väikesesse kohvikusse . </s> <s> Panen diktofoni käima . </s> <s> Kõrtsmik keerab muusika valjemaks . </s> <s> See on venekeelne . </s> <s> Veel aasta tagasi oli baarides venekeelne muusika keelatud , tõdeb Vladimir . </s> </p>
<p> <s> 800 000 elanikuga Lvivis elab sada tuhat venelast . </s> <s> Mullu aprillis tapsid venelased siin ühes välikohvikus kunagise tuntud laulja Igor Beloziri , kes , tõsi , oli selleks ajaks juba maha käinud , naisest lahku läinud ja jooma kukkunud . </s> <s> Eks see üks kõrtsikaklus oli . </s> <s> Ometi rahvuslikul pinnal sündinud . </s> </p>
<p> <s> Tänaseks on mõrtsukad , kellest üks oli kohaliku miilitsabossi poeg , tabatud ja ootavad kohut . </s> <s> Ning rahvas on rahunenud . </s> <s> See on küll puhas spekulatsioon , kuid näiteks Kiievis mätsinuks võimud selle loo suure tõenäosusega kinni . </s> </p>
<p> <s> Selles linnas on alati saanud ja lastud vabamalt hingata . </s> <s> Sõjaeelne Lviv , kus põhirahvastiku moodustasid poola panid ja kus elas Ukraina suuruselt kolmas juudi kogukond , on vahepealsele punasele terrorile vaatamata suutnud tollast vaimsust , rahvuslikku uhkust ja kultuuri edasi kanda . </s> <s> Varem varjatult , nüüd juba täiel häälel . </s> </p>
<p> <s> Kommunistlik partei on Lvivis aastaid keelatud . </s> <s> Ja siin ilmub kolm tõeliselt sõltumatut päevalehte . </s> </p>
<p> <s> Vladimir räägib ja räägib . </s> <s> Diktofon töötab ja mina mõtlen , et keda see jutt Ukraina rahvarindest , korruptsioonist ja kohalikust võimuvõitlusest Eestis huvitab . </s> <s> Meile juba justkui eilne päev . </s> <s> Kingad on märjad ja jalad külmetavad . </s> <s> Tegelikult on Vladimir väga sümpaatne . </s> <s> Kindlasti hea ja aus ajakirjanik . </s> <s> Siinsamas Lvivi külje all toimunud ajakirjanduse festivalist pole ta midagi kuulnud . </s> </p>
<p> <s> HILISõHTUL ASTUN RONGI peale , et olla hommikul vara Kiievis ja kohtuda Bandera pojapojaga . </s> </p>
<p> <s> Olen intervjuu juba varakult kokku leppinud . </s> <s> Kõik peaks nagu töötama . </s> <s> Kuid sel hommikul noore Bandera telefon vaikib . </s> <s> Järgmine prohmakas , mõtlen . </s> <s> Ilm on ka Kiievis kohutav , jalad on jälle märjad ja olen vaid paar tundi magada saanud . </s> </p>
<p> <s> Tagasiteel Lvivist Kiievisse sattusin ühte kupeesse kolme ÜRO vägedes aega teeniva ukraina poisiga . </s> <s> Nad on tulnud kodunt puhkuselt ning ees ootab viis kuud tööd Liibüas . </s> <s> Tööks on teede demineerimine . </s> <s> Üks poistest sai just isaks , käis kodus tütart ristimas . </s> <s> Meeleolu pole neil mõistagi suuremat asi . </s> </p>
<p> <s> Pärast esimest samakat poiste tuju siiski paraneb . </s> <s> Mul kukub suu lahti , kui kuulen , et puhkusel tuleb käia oma raha eest , kuna Ukraina lihtsalt ei järgi rahvusvahelisi norme , muuhulgas prii sõitu puhkusele ja tagasi . </s> <s> Riik napsab selle summa endale . </s> <s> Eks Kutshma taha ka elada . </s> <s> Pealegi teenivad need poisid kuus natuke üle saja dollari . </s> </p>
<p> <s> Ukraina mõistes on see kõva sõna . </s> <s> Näiteks sama palju teenib ülikoolis professor . </s> </p>
<p> <s> Kupees läheb aina palavamaks , napsust , sõdurpoiste kodusest sakuskast , elust Ukrainas ja Liibüas . </s> <s> Öösel ülemisel naril ärgates tunnen , et suren kohe palavuse ja õhupuuduse kätte . </s> <s> Kirsade ja saapa sisse keeratavate jalarättide hais tahab lämmatada . </s> <s> Paariks tunniks vist siiski tukastan . </s> </p>
<p> <s> Otsustan Bandera maja üles otsida . </s> <s> See pole kaugel . </s> <s> Siinsamas Kiievi kesklinnas . </s> <s> Nälg on ja külm puhub näkku . </s> <s> Reisikotti taga lohistades asun teele . </s> <s> Pärast kolmandat kella hakkab keegi ukse taga kobistama . </s> <s> Ja ime sünnib ! </s> </p>
<p> <s> Ukse avab noor Stepan Bandera ise . </s> <s> Vabandab ette ja taha , et sai alles kuus hommikul magama . </s> <s> Õhtul saabunud ootamatult külalised . </s> </p>
<p> <s> Läheme kööki teed jooma . </s> <s> Põrand naksub talla all . </s> <s> Poissmehe värk . </s> <s> Stepan Bandera on 31aastane . </s> </p>
<p> <s> Stepan ei luba end pildistada . </s> <s> Ei aita veenmine , et ta näeb hea välja . </s> <s> Ja see on tõsi . </s> <s> Stepan läheb hoopis esikusse peegli ette ja karjatab . </s> <s> Sellega on kõik selge . </s> </p>
<p> <s> Rääkima on ta küll nõus . </s> <s> Vanaisast ja iseendast . </s> <s> Pojapoja sõnul on Stepan Bandera kui sümbol , kes võitles nii fashismi kui ka kommunismi vastu . </s> <s> Noore Stepani sõnul võiks ta vanaisa võrrelda ehk Nelson Mandelaga . </s> </p>
<p> <s> NOOR STEPAN ISE SüNDIS 1970. aastal Kanadas ja Kiievisse asus elama alles 1997. aastal . </s> <s> Aeg-ajalt teeb kaastööd lehtedele , päevalehes Kiievi Teataja oli tal isegi oma rubriik . </s> <s> Kuid leht hakkas Kutshmad kritiseerima ning noor andekas peatoimetaja lasti lahti ja ka Stepan lahkus . </s> </p>
<p> <s> Täna tegutseb ta <hi rend="kaldkiri">freelancer</hi>'ina ja tõlgib inglise keelest . </s> <s> Unistab oma firma loomisest ja kirub Ukraina ühiskonna ebastabiilsust , mis välisinvesteeringud eemale peletab . </s> </p>
<p> <s> Poliitikaga Stepan siiski tegeleda ei taha . </s> <s> “ Mul on teised huvid , ” ütleb ta . </s> </p>
<p> <s> Kõigile raskustele vaatamata ei kavatse ta Ukrainast enam lahkuda . </s> </p>
<p> <s> Vahepeal rüüpab Stepan suurest pudelist kokat ja suitsetab mingit kallist sigaretti . </s> </p>
<p> <s> Ja pakub teed . </s> <s> Pakikestega . </s> <s> Kuhu on kadunud slaavlaste oskus head teed keeta ? </s> </p>
<p> <s> Siis räägime veel ta vanaisast . </s> <s> Et KGB tappis vanaisa Münchenis 1959. aastal . </s> <s> Ja mitte lihtsast püstoliga , vaid spetsiaalselt valmistatud relvaga , mis päästikule vajutades purustas ampulli ja sellest purskus läbi pihusti välja tsüaniidipilv . </s> <s> Sellise riista leiutas Bandera tapja Bogdan Stashinski ise . </s> <s> 1961. aastal põgenes Stashinski Ida-Berliinist Lääne-Berliini , täpselt päev enne raudeesriide langemist , kuna sai teada , et nüüd on järg tema käes . </s> </p>
<p> <s> KGB ei suutnud kaua Banderat tabada , kuna too elas vale nime all . </s> <s> Alles 1958. aastal , kui Ukraina Rahvusliku Organisatsiooni juhid kogunesid Rotterdamis ja koosolekul esines ka Bandera , suutis vene julgeolek tema isiku tuvastada . </s> </p>
<p> <s> 1929 UNOsse astunud Banderast sai peagi selle liider . </s> <s> Ta võitles kõigiga , kellele ei meeldinud tema kodumaa iseseisvus . </s> <s> Poola siseministri tapmise korraldamise eest mõisteti ta surma , hiljem asendati see eluaegse vanglakaristusega . </s> <s> Augustis 1941 arreteeris Bandera Saksa gestaapo . </s> <s> Vabanedes vanglast 1944 juhtis ta ukrainlaste vastupanuliikumist kuni surmani . </s> <s> Nõukogude propaganda kutsus kõiki tema võitlejaid halvustavalt bandeeralasteks . </s> </p>
<p> <s> Võitleja pojapojal on süsimustad juuksed ja tumedad välkuvad silmad . </s> <s> Tõeline noor kasakas . </s> <s> Stepan Bandera juunior on oma valiku teinud . </s> <s> Pole põhjust Kanadasse tagasi kolida , Ukrainaski tööd küllaga . </s> <s> Müüri pole ta elus ladunud , kuid lubab selle töö selgeks õppida . </s> </p></div5>
            </div4>
            <div4 type="alamrubriik">
              <div5 type="artikkel"><head> Luuletaja kolm muutumist </head>
<p> <s> Ekspressi kultuuritoimetaja <hi rend="rasvane"> Kalev Kesküla </hi> ( 41 ) üllatas kolleege ja lugejaid esimest korda siis , kui muutus kirjanduskriitikust veinikriitikuks . </s> <s> Kirjanike hulgas on olnud küll joodikuid , kuid tõsine , pea teaduslik tegelemine viinamarjadest saadud jookidega , mille austajaid viis aastat tagasi oli tunduvalt vähem kui praegu , oli ikkagi üllatav . </s> </p>
<p> <s> Lisaks tundus , et vein on kuidagi madal ja maalähedane eesti kirjanduse helendavate kõrguste kõrval . </s> <s> Kalev tõestas , et asi pole nii lihtne , ja sai esimeseks eesti veinikirjanikuks . </s> </p>
<p> <s> Teist korda üllatas Kalev kolleege ja lugejaid , kui ilmutas paar aastat tagasi luulekogu “ Vabariigi laulud ” . </s> <s> Paljud olid lugenud Kalevi varasemat luulet , mille märksõnad olid kriitikute arvates lüürika , inimsuhted , eneseiroonia . </s> </p>
<p> <s> Ja nüüd : terve kogu karmitoonilist , iroonilist , lõikavat , paljastavat , ajalugu ja tänapäeva uskumatult miksivat isamaaluulet . </s> <s> “ Vabariigil on nüüd uued heerosed / Galil , Uzi ja Kalashnikov / Beretta , Smith ja Wesson ” , kirjutas endine lembelüürik . </s> </p>
<p> <s> Kolmandat korda üllatas Kalev kolleege , kui kirjutas selles Reporteris ilmuva pika käsitluse eesti naisideaali arengust Vildest tänapäevani . </s> <s> Kas lugeja üllatub ka nüüd ? </s> </p></div5>
              <div5 type="artikkel"><head> NAINE PIITSA ALL </head>
<p> <s> Saja aastaga on eestlanna iluideaal muutunud tsaariaja pontsakast emandast kõhnaks igibeibeks . </s> <s> Kalev Kesküla </s> </p>
<p> <s> igatseb taga lopsakaid naisi . </s> </p>
<p rend="kaldkiri"> <s> Sisse astus alasti naine , must siidkate näo ees . </s> </p>
<p rend="kaldkiri"> <s> Ta jalutas pikkamisi käed puusas , saalis ringi , ja kui ta möödus Martinsonist , õõtsutas ta koketeerides ülakeha ja noogutas istuja poole tummalt pead . </s> <s> Näokatte haukudest hiilgasid mustjad silmad , maski pitside alt valendas ümarik lõug . </s> </p>
<p rend="kaldkiri"> <s> Leopold Lillack aga seisis keset saali , koerapiits käes , ja hakkas komandeerima . </s> </p>
<p rend="kaldkiri"> <s> Ta laskis teda joosta , hüpata , võimelda , tantsida . </s> </p>
<p rend="kaldkiri"> <s> Ja kui tema käsku küllalt kähku tähele ei pandud või kui talle mõni liigutus ei meeldinud , nipsas ta naise paljast ihu piitsakesega kergesti lüüa . </s> </p>
<p rend="kaldkiri"> <s> See ihu oli noor ja õrn . </s> <s> Need liikmed peened ja painsad . </s> <s> See keha oli naiseks areneva tütarlapse poolküps keha . </s> <s> Tema õlad , rinnad , puusad ja sääred - kõik olid pungast praegu puhkemas , pakatamas , õilmele löömas . </s> <s> Mitte kuiv ja kõhn , ent ka mitte kohev ja paisuv . </s> <s> Alabasterlikult kumendav lampide heledal valgusel , sale ja väle , närvlikkude linnuliigutustega . </s> <s> Täidlane ja rikas oli ainult ta ruuge juuksevara , mis uhas tõmmu kosena ta selga mööda maha . </s> </p>
<p rend="kaldkiri"> <s> Vaikides , sõnakuulelikult , kuuldamatuil kassihüppeil andis ta oma etendust . </s> <s> See ei võinud talle liiga harinemata olla , sest ta liigutused olid vabad sunnitundest , ilma tõrkneva viivituseta , ilma varjava püüdeta . </s> <s> Tema käskija aga seisis piitsaga keset saali , nagu seisab tsirkuse dressöör keset areeni , keerutades paiga peal ringi , juhatas tõsiselt ja asjalikult , nipsutas piitsa , vilistas ja tegi : “ Hopp - hopp , Mieze ! ” </s> </p>
<p> <s> NII KIRJELDAB EESTI härrasmeeste lõbustusi Eduard Vilde oma 1909. aastal ilmunud novellis “ Kuival ” . </s> <s> Ja pole kahtlust , et elupõletajatest härrasmeeste eluviisid olid talle niisama tuttavad kui tädipoeg Bornhöhele Pirita kloostri urkad . </s> <s> Vildel on naise kirjeldamiseks - eesti kirjanduses üsna haruldast - pilku ja himu : </s> </p>
<p> <s> “ Siristavad ja kudrutavad preilid , kelle rinnad ja istmikud korsetiliste abinõude varal kummi olid aetud , nii et nende kõverdatud kehad tuletasid meelde suuri küsimärke , pesinesid tõrkumatult härrade vahele laia pehme diivani mugavusse , sõid , jõid , suitsetasid , ja unustasid oma rinnad ja põlved vähese edvistamise järel võõrustajate hoolde . </s> <s> Õhk väikeses toakeses aga raskenes nende rõivaste , nende põskede , nende ihu lõhnast , ja see oli uimastavam kui alkoholi leitsak . ” </s> </p>
<p> <s> Nii kirjutas naistest Juhan Liivi põlvkonnakaaslane , keda apolloonilist kultuuritüüpi esindavad , aina kunsti lumiste kõrguste poole püüdlevad nooreestlased tüütuks külarealistiks tembeldasid . </s> </p>
<p> <s> EDUARD VILDE KIRJELDAB juba sada aastat tagasi emantsipeerunud , siinses kontekstis : talupoeglikust iluideaalist lahknenud , korsettidesse kängitsetud eesti naist . </s> <s> Järelikult oli meil selline naine siis juba olemas . </s> </p>
<p> <s> Ometi ei tundnud näiteks Muhumaal siis veel keegi naisterahva aluspükse . </s> <s> Minu vanaema rääkis , et tema õde tulnud “ suurelt maalt ” , see tähendab mandrilt teenimast , riputanud oma puhtaks pestud püksid nöörile kuivama ja siis tulnud kogu küla vaatama , mis imeasjad need on . </s> </p>
<p> <s> Nii sünnib kultuur ! </s> <s> Eks see kõla praegu sama uskumatult kui tõsiasi , et veel 15 aastat tagasi ei müüdud pooles Euroopas ( siin meie pooles , muidugi ) naiste hügieenisidemeid . </s> </p>
<p> <s> Meenutagem siiski korraks veel eesti talupoeglikku naiseilu ideaali . </s> <s> Vanavarakorjajad ja rahvaluuleteadlased on seda kirjeldanud : punased põsed , laiad puusad , hästi prisked ja tugevad sääremarjad . </s> <s> Viimatimainitu simuleerimiseks kanti mitut paari villaseid sukki . </s> <s> Selline iluideaal oli läbi sajandite samasena püsiv nagu talupoja toit , ja algupäralt täitsa ühemõtteline : hea reproduktsioonivõimega tugev tööinimene . </s> </p>
<p> <s> Ei saa öelda , et selle tugeva tööinimese ideaal oleks tänagi päriselt kadunud , aga vahest on see veelgi olulisem meeste puhul . </s> <s> Üks hiljuti avaldatud uurimus kinnitas , et eesti naised peavad oma partneri puhul kõige olulisemaks rahakust ja head tervist , shveitslannad seevastu seavad esikohale “ sümpaatia ” . </s> <s> No mis sest sümpaatiast , kui raha ei jaksa teenida , mõtleb praktiline eesti naine ! </s> </p>
<p> <s> VäHEMASTI VäLISELT on talupoeglik iluideaal ( igaveseks ? ) taandunud ja nagu me Vilde varal veendusime , oleme me terve läinud sajandi euroopaliku naisekujuga kuidagimoodi kaasas käinud . </s> </p>
<p> <s> Äsja ilmus eesti keeles Kate Mulvey ja Melissa Richardsi suur ilupildiraamat “ Meie sajandi iluideaalid . </s> <s> Naiste imago 1890-1990. ” Kas võiks olla imago-käsitlustele veel tänuväärsemat turgu kui Eesti , kus riiklikul tasandil tegeletakse oma märgi otsimisega ? </s> </p>
<p> <s> Eks ole Eesti ju riik , mis alles äsja ajaloo jääkamaka seest lahti sulanud ning muutunud naisekeha pärast võitlevate moe- ja ilutoodete kaubamärkide sõjatandriks . </s> <s> Heidame selle raamatu põhjal kiirpilgu naisekuju muutumisele meie sajandil . </s> </p>
<p> <s> 19. sajandi viimasel kümnendil oli tooniandvaks S-figuur ( Vilde eelkirjeldatud küsimärk ) : korsett pigistas piha kokku , rinnad ja puusad tõusid rõhutatult esile . </s> <s> Tagumikul kanti koguni polsterdust . </s> <s> “ Kõhna naist peeti armetuks ja tusaseks , kurvilised tüdrukud olid aga soositud abielukandidaadid - neid peeti leebeloomulisteks ja heatujulisteks . ” </s> <s> Ometi pidi korsett ka naise vitaalsust pidurdama , näitama tugevasti kinninööritud olevust õrna ja kahvatuna . </s> </p>
<p> <s> Sajandi alguskümnendeil hakati naisi võtma ülikoolidesse ja 1918 said üle 30aastased naised Inglismaal hääleõiguse . </s> <s> Naine muutus intellektuaalseks olendiks . </s> </p>
<p> <s> PõHJALIKULT MUUTIS NAISE imagot esimene ilmasõda . </s> <s> Kui varem olid moeloojad orienteerunud vanematele naistele , sest neil oli raha , siis pärast meeste massilist mahanottimist ilmasõjas läks noorus hinda . </s> <s> Käis üleüldine pidutsemine . </s> </p>
<p> <s> “ Naised tahtsid välja näha lamedad nagu lauad , ja selleks , et paista viirastuslikum ja vormitum , isegi mähkisid oma keha . </s> /---/ <s> Naised püüdsid meeleheitlikult kaalust alla võtta ja lisaks pidevale dieedile tegid nad ravikuure . </s> <s> Sport muutus kinnisideeks , ja mitte olla pikk , kõhn ja kohutavalt rikas oli kõike muud kui ahvatlev . ” </s> </p>
<p> <s> Kas ei kõla tuttavalt ? </s> <s> Kas see pole meiegi tänane trend ? </s> </p>
<p> <s> Muide , mitmed ajastukroonikud on arvanud , et 1920ndate poisipead ja lamedad rinnad tulid moodi seepärast , et sõdurid olid õppinud kaevikutes oma võitluskaaslasi armastama , niisiis olevat sel moel homoseksuaalne alatoon . </s> </p>
<p> <s> 1930ndail MUUTUSID naised jälle täidlasemateks . </s> <s> 1940ndail oli aga olukord selline : “ Sõjaaegne toidupuudus mõjutas oluliselt iga keskmise naise figuuri . </s> <s> Napid toiduratsioonid ja füüsilise koormuse suurenemine tähendas seda , et enamik naisi olid füüsiliselt paremas vormis kui kunagi enne ; sõja poolt määratud dieeti peetakse tänapäevani ideaalilähedaseks . </s> <s> Raske töö ja kõikide kaupade puudus sundis inimesi rohkem jalgsi kõndima ja jalgrattaga sõitma , üldine kokkuhoid ja aktiivne elu tõstis kehas toonust . ” </s> </p>
<p> <s> Eelöeldust ilmneb eriti karjuval viisil tõsiasi , mida peame kõigi “ läänelike ” õpetuste puhul arvestama : nood õpetajad on lootusetult enesekesksed . </s> <s> Nende maailma mahub Inglismaa , Ameerika ja paremal juhul Pariis , nad on näinud prantsuse filmidest , kuidas <hi rend="kaldkiri">resistence</hi>'i-tüdrukud jalgratastel sõnumeid viivad . </s> <s> Muide , ka Viivi Luige “ Seitsmenda rahukevade ” prantsuskeelse väljaande kaas kujundati <hi rend="kaldkiri">resistence</hi>'i-kostüümis jalgratturitega . </s> <s> Et oleks tuttav tunne , vastaks ajastu imagole . </s> </p>
<p> <s> Millal on eesti naine ilma raske töö ja jalgsi kõndimiseta läbi saanud ? </s> <s> Kõigile neile , kes Siberis ja vangilaagrites puukoort söönud , mõjub jutt “ ideaalilähedasest dieedist ” nõmeda künismina . </s> </p>
<p> <s> Ma pean tsiteerima ka 1950ndate peatüki algust : “ 1950. aastad olid sel sajandil pealetükkivalt positiivseks kümnendiks . </s> <s> Teise maailmasõja tulemusena saavutatud demokraatia triumf ( <hi rend="kaldkiri"> !!! - KK </hi> ) lõi optimistliku meeleolu , millega kaasnes kasvav majanduslik heaolu . </s> <s> Rangelt rahumeelne õhkkond , mis iseloomustas 1940. aastate teist poolt ( <hi rend="kaldkiri"> aga Hirmus Ants ja Kim Philby ? - KK </hi> ) andis teed küllusest õhkuvatele 1950ndatele , võimaldades uutel vapratel riikidel kahel pool Atlandi ookeani üksteist paremini tundma õppida . ” </s> </p>
<p> <s> Need ei ole meie , kellest nad kirjutavad , ja seda on oluline meeles pidada . </s> <s> Idaeurooplane mahub tänini raskustega heaoluilma elaniku inimese-kujundisse . </s> <s> Küsimus saab olla ainult selles , kas me tahame olla nagu nemad , kas me oleme äkki juba “ järele jõudnud ” ? </s> </p>
<p> <s> MULLE NäIB , ET EESTI ühiskonnas , kuhu ajalugu on korraga kohale jõudnud ja iga kümnend teeb enda imagole propagandat , on ideoloogiliselt mõjukaimad just kahekümnendad ja viiekümnendad . </s> </p>
<p> <s> On moekas olla kõhn , pikk , rikas ja põletada elu . </s> <s> Rikkus ( selle puudumisel leidlikkus tarbimisviiside hankimisel ) ja elupõletamine on ajastu moehoiakud . </s> </p>
<p> <s> Veelgi laiem kandepind on kindlasti elujärje parandamisel 1950ndate laadis : oma auto , majake eeslinnas , kõvasti koduelektroonikat , lõputult kodukeemiat , ühesõnaga , külluse õnn . </s> <s> Selline õnn , mida saab ehk kõige vahetumalt kogeda nädalavahetusel kaubapaleede lõhnu hingates , on kindlasti heas vastavuses materiaalsele tublidusele kalduva eestlase rahvusliku karakteriga . </s> </p>
<p> <s> Loomulikult leidub meil küllalt naturaalset vaesust ja lihtsalt virisemist , aga see hingehoiak ei ole trendiloov . </s> </p>
<p> <s> Ent tulgem tagasi naise ja piitsa juurde . </s> <s> Vilde jutus on piits sajandivahetuse elumehe käes , kes dirigeerib , kuidas naise alasti keha peab end liigutama . </s> <s> Naise alastiolekul on ka sümboolne tähendus : tema keha kontakt dresseerija piitsaga on vahetu , naine teeb , mis mees ( härrasmeeste maailm ) tahab . </s> </p>
<p> <s> TäNASEKS ON PILT MUUTUNUD , piitsavarrest ei hoia enam purjus seltskonnatala , vaid see piits käib käest kätte . </s> <s> Või veelgi õigem on öelda , et igaühel , kes arvab heaks naist dresseerida , on oma piits . </s> </p>
<p> <s> Ja neid lööke sajab naise selga sajast eri suunast . </s> <s> Muidugi on ka mehed piitsa all , nad ei ole seal vähemasti alasti . </s> <s> Eks pühi üle meie kõigi üks “ nüüdisaegse heaoluühiskonna ” luud , kõikvõimalikud lääne kirjamehed , lektorid ja konsultandid käivad meid õpetamas õnge tegema , millega peaks kuldkala kätte saama . </s> <s> Ja siis need lõputud elu- ja ühiskonnaõpikud , mis selgitavad , “ kuidas asjad tegelikult on ” . </s> </p>
<p> <s> Aga siiski on nii , et mehe selga laotud käsud ja keelud on kuidagi abstraktsemad ja nende täitmise järele ei valvata nii hoolega . </s> <s> Ollakse leppinud , et suur osa mehi on kord juba justkui arengupuudega , nii et nende väljaõpetamine on perspektiivitu . </s> </p>
<p> <s> NAINE SEEVASTU kistakse kohe paljaks , masseeritakse , trimmitakse , võitakse ja viilitakse ning siis minnakse hinge kallale . </s> <s> Pihi meile ( oma sõbrannadele Annele ja Annale , näteks ) oma seksuaalelust , oma ihadest , oma karjäärist ! </s> <s> Ja meie õpetame sulle , kuidas elust , endast , partnerist , lapsest ja vanaemast enamat välja võtta ! </s> </p>
<p> <s> Ma ei hakka siinkohal loetlema kõiki neid naisteajakirju ( kõik ei tule niikuinii meelde ) , mis seda paljastamist ja piitsutamist naiste kallal toimetavad . </s> </p>
<p> <s> Tahaksin ainult hoiatada , et nad on väga reeturlikud ! </s> <s> Päeval , mil naine saab viiskümmend , salgavad kõik ajakirjad ta ära ! </s> <s> Olen oma silmaga näinud ajalehes tabelit , milles kõik meie naistelehed ( isegi Eesti Naine ) kinnitavad , et nende sihtgrupp on naine vanuses 19-49. </s> </p>
<p> <s> Muidugi ei ole naiste- ja seltskonnalehed ainsad , kes naise turjal istuvad . </s> <s> Võiks öelda , et naist piitsutab diskursuste rohkus ja paradigmade paljusus . </s> </p>
<p> <s> Olen vestelnud feministlikult meelestatud põhjamaalannadega , kes tahavad eesti naistele võrdsust tuua . </s> <s> Paraku ei suuda nad uskuda , et ajal , mil nende emad võitlesid õiguse eest tööl käia , on meie emad ja vanaemad alati hirmsasti rabanud . </s> </p>
<p> <s> 1920-30ndate Eesti vabariik oli nii vaene riik , et ei antud seal naistele hõlpu midagi . </s> <s> Minu linnainimesest vanaema pidas kübarapoodi ja pääses koju pere juurde alles siis , kui poe õhtul kell seitse kinni pani . </s> <s> Seoses läänemaise elustiili tulekuga sai selline mõiste nagu koduperenaine , mehe ja laste eest hoolitsev ja kodukeemiaga oskuslikult ümber käiv majahaldjas , üldse tekkida . </s> </p>
<p> <s> Ausalt öeldes on mulle ( ilmselt põlvkonna viga ) mõte , et naine võiks mitte tööl käia ja kodus minu garderoobi hooldamisele pühenduda , üdini võõras . </s> <s> Aga ilmselt hakkab meilgi osalt tööle ameerikalik stsenaarium , et mees ja naine käivad koos ülikoolis , aga pärast läheb mees tööle ja naine jääb koju ! </s> </p>
<p> <s> TEINE LEVINUD FEMINISTLIK etteheide on , et naised muudavad end seksuaalobjektiks , käivad selliste kleidikestega , et tagumik paistab - kõik selleks , et meestele meeldida . </s> <s> Aga kas pole seegi vägivald naise kallal , kui talle ei anta võimalusi oma võlusid demonstreerida ? </s> <s> “ Seksikas rõivastus on nii idaeuroopalik , ” ütleb tuttav kunstiteadlane kerge alaväärsustundega . </s> </p>
<p> <s> “ Idaeuroopa tüdrukud on praegu moes , ” kinnitab Carmen Kass , kes tundide viisi Fashion TV püüne peal marsib . </s> </p>
<p> <s> “ Eesti tüdrukute nahk on nüüd hulga parem kui kümne aasta eest , ” kinnitavad kaubakatsujad . </s> </p>
<p> <s> “ Minu probleem on see , et mul on suured rinnad ja lühikesed käed , ” ütleb kaunitar Elektra . </s> <s> “ Vanemad tahtsid , et minust saaks diplomaat või majandusinimene , aga mind ei võtaks selles ametis ju keegi tõsiselt . ” </s> </p>
<p> <s> Tähendab , kui naine on kaunis ja suurte rindadega , siis ei võeta tema intellektuaalset tegevust tõsiselt , siis peab ta minema ilu- või meelelahutusturule . </s> <s> Kui aga rinnad on väiksed , no siis tuleb midagi ette võtta ... </s> <s> Kas naise elu on tõesti tema välimusest nii determineeritud ? </s> <s> Halvemal juhul võib naise kuju disainimine lõppeda surmaga . </s> <s> “ Kui 1960ndate siluett oli üpris lapselik ja ümarate jäsemetega , siis 1970ndate naine oli teibasarnane ja välja venitatud . </s> <s> Soov olla sale oli tohutult suur ja paljud noored tüdrukud sattusid peaaegu surmasuhu , püüdes säilitada puberteedieelset kehakuju . </s> <s> Lauljanna Karen Carpenter surigi lahtistite üleannustamise tagajärjel - kinnisideest säilitada saledust . ” </s> </p>
<p> <s> Kas saab veel jubedamat ja mõttetumat surma olla ? </s> <s> Kui palju naisi on tegelikult nii hukka saanud . </s> <s> Aga moesaateid või ajakirju vaadates , see trend võtab aina drakoonilisemaid vorme . </s> <s> Nii nad seal astuvad , luiderkõhnad naised , ainsaks toiduks sigaret , silmaalused sinised , <hi rend="kaldkiri"> fuck off </hi> -nägu peas . </s> <s> Kas sellised ongi ihaldusväärsed naised ? </s> <s> Naised , keda kallistades sa ennast ära lööd ? </s> </p>
<p> <s> Tunnistan , et vaatan 1950-60ndate filme juba ainuüksi seepärast , et naised on seal ilusad : Sophia Loren , Marilyn Monroe , Brigitte Bardot . </s> <s> Lopsakad , külluslikud , heatujulised naised , kelle vahekord maailmaga siiras ja mitte neurootiline . </s> </p>
<p> <s> AGA PRAEGUNE õIGE TREND näib rõhutavat just teibjat androgüüni , et oleks nagu naine ja nagu ei oleks ka . </s> <s> Kas naine , kes minetab teatavad naiselikud parameetrid , muutub millekski enamaks kui lihtsalt naiseks , muutub kunstiks ? </s> <s> Kas rasva eemaldamisega omandab naine mingi ebareaalse fluidumi ? </s> <s> Ehk ongi selles moekunsti mõte . </s> </p>
<p> <s> On siiski mõned , kes julgevad naise põhikujust pisut kõrvale kalduda . </s> <s> Suvel kingiti mulle heakodanlik erootikaajakiri Playboy , ja mis ma näen : selle küljed on vallutanud kaunite latiinotüdrukute pildid . </s> </p>
<p> <s> Valged protestantlikud naised on nii kuhtunud , et neid ei kannata enam paljalt näidata . </s> <s> Või võtame need kord kuus ilmuvad pildid ja arutlused eesti seltskonnaajakirjades , et kas Jennifer Lopezi tagumik ei ole ikka liiga suur ja kas on kindlustatud . </s> <s> See on sihuke patu maiguga jutt , et näed , kuidas võib trendikirikust kõrvale kalduda . </s> </p>
<p> <s> Kui ma mõtlen tänapäeva eesti naise peale , siis tundub mulle , et ta on ennast palju sügavamini piitsa alla painutanud kui Vilde ajal. </s> <s> Tubli eesti naine üritab teha kõike seda , mida polüfooniline avalik arvamus temalt nõuab . </s> <s> Justkui oleks kuulus eestlaslik eneseiroonia ja kriitikameel meid maha jätnud . </s> <s> Jääda kõhnaks , suuta rohkem , armastada paremini ... </s> </p>
<p> <s> Nüüd on kuulda , et Eesti valmistub saama esimeseks geeniriigiks . </s> <s> Nagu geneetikud kinnitavad , on inimesele tema kuju aminohapetes juba kaasa antud . </s> <s> Äkki peaksime siis , kui meie geenid kõik kaardistatud , käituma oma geneetilisele koodile vastavalt : olema just nii paksud ja kõhnad , nagu see ette nähtud ? </s> <s> Äkki meid lausa kohustatakse selleks ? </s> </p>
<p> <s> Tõenäolisem on siiski , et pärast geenipanga loomist saab eesti naine ajaloolise võimaluse enda geene mõjutada , oma keha disainida ja muutuda maailma kõige kõhnemaks naiseks . </s> </p></div5>
            </div4>
            <div4 type="alamrubriik">
              <div5 type="artikkel"><head> Hirmust lahti ! </head>
<p> <s> <hi rend="rasvane"> Epp Väljaots </hi> ( 26 ) kuulis Tartus tegutsevast dementsete vanurite lasteaiast ühe patsiendi sugulaselt . </s> <s> Mine tee sest lugu , soovitas tuttav . </s> </p>
<p> <s> Ajakirjas Eesti Naine töötav Väljaots lükkas külaskäiku kolm korda edasi . </s> <s> Ta kartis natuke . </s> </p>
<p> <s> Aga kui lõpuks läks , hakkas hirmsasti meeldima . </s> <s> Vanainimesed olid rõõmsad ja vabad , sest nad ei mäletanud oma elu peale lapsepõlve . </s> <s> Väljaotsal läks nende seltsis vanadusehirm üle . </s> </p></div5>
              <div5 type="artikkel"><head> PENSIONÄRIDE LASTEAED </head>
<p> <s> Mida teha vanaemaga , kui ta hakkab käituma nagu titt ? </s> <s> Epp Väljaots tutvustab Eesti ainsat dementsete vanurite päevakodu Tartus . </s> </p>
<p> <s> Sisse astudes lööb vastu kummaline lõhn - segu vanainimeste ja lasteaia lõhnast . </s> <s> Hommikuti tulevad need vanad oma laste käekõrval siia , oma päeva veetma . </s> <s> Nende diagnoos on mälukaotus ehk dementsus , seetõttu ei saa nad enam üksi kodus hakkama . </s> </p>
<p> <s> Esimene , keda kohtan , on väriseva hääle ja ahastava näoga naine , kes klammerdub mu käise külge . </s> <s> “ Vabandage , mu lastega on midagi juhtunud ! </s> <s> Keegi ei vasta telefonile ! ” </s> <s> Mööda tema nägu jooksevad pisarad . </s> </p>
<p> <s> See on Linda , kes kardab iga päev , et talle ei tulda järele . </s> <s> Ta on kogu elu olnud koduperenaine , sünnitanud ja üles kasvatanud viis last . </s> <s> Iga kümne minuti tagant läheb ta koridori telefoniautomaadi juurde ja püüab lastele helistada . </s> </p>
<p> <s> “ Ega ma siit täna ei pääse , ” räägib punase kampsuniga Leida , seistes tooli toel , põrnitsedes lauda . </s> </p>
<p> <s> “ Tuleb siinsamas öö mööda saata ! </s> <s> Kas öö on käes ? ” </s> <s> Kasvataja selgitab talle rahulikult , et praegu pole öö ja kindlasti tuleb tütar talle järele . </s> <s> “ Kas ma võin kindlasti sinu sõnu usaldada ? ” küsib Leida , väga intelligentsel moel . </s> <s> Ta on ju ikkagi haritud inimene , töötanud eluaeg õpetajana . </s> <s> “ Varsti algab tund ! ” ütleb ta vahepeal , mõtlikul toonil . </s> </p>
<p> <s> Enamik päevakodu tosinast asukast ei mäleta , kuidas nad siia said , kellega nad siin koos on ja kas keegi neile kunagi siia järele tuleb . </s> </p>
<p> <s> LEIDA LäHEB KESET TUBA , tõstab käed puusa ja hakkab muusika rütmis jalgu lõnksutama . </s> <s> Järsku hakkab ta lõõritama hoopis teist laulu , kui Elmari-raadiost tuleb . </s> <s> “ Oi , neid kirsina punavaid huuli , ” laulab ta kõrge heleda häälega laulu kõik salmid ja võtab siis ette järgmise laulu . </s> </p>
<p> <s> Ma pole tükk aega kuulnud , et inimene nii palju laulusõnu peast teaks kui see mäluhäiretega vana naine ! </s> <s> Siin , päevakeskuse muusikatundides tegeldakse nende noorusaja laulude kordamisega - nende abil säilib ka mäluhäiretega inimeste sõnavara . </s> </p>
<p> <s> “ Kui vana sa oled ? ” </s> <s> Silma järgi on Leida umbes 70 kandis . </s> </p>
<p> <s> “ Noo ... </s> <s> 20 olen täis . </s> <s> Kui palju sa pakud ? ! ” küsib ta edevalt naerdes . </s> <s> Vastust ta ära ei oota , vaid hakkab jälle laulma . </s> <s> Dialoogi pidada on dementsetega raske ja samas väga põnev - nad hüppavad kogu aeg ühe teema pealt teisele . </s> </p>
<p> <s> Probleemidega vanainimesi on Eesti kodud täis . </s> <s> Suurem osa neist elab päevad otsa üksinda . </s> <s> Nende lähedased üritavad käia oma igapäevatööl , elades alatises hirmus : mis ta täna kodus ette on võtnud ? </s> <s> Miks kiirabi ja tuletõrje sõidavad - ega mitte minu kodus ? ... </s> <s> Katsu siis niimoodi tööd teha . </s> <s> Ja vanainimesel omakorda on kodus igav : kedagi pole , aeg venib , mälu ja mõistus nõrgenevad üksinduses palju kiiremini . </s> </p>
<p> <s> Minu lemmikuks saab Alma : hõbehalli moodsa potisoenguga vana naine , kelle pruunid silmad säravad ääretult kavalalt . </s> <s> Olen juba tubli tund siin külas olnud , enne kui taipan , et Alma jutt on seosetu . </s> </p>
<p> <s> Ta istub kõrvuti Leidaga , pealtnäha arutavad nad midagi asjalikult , aga kui kuulama hakkan , siis saan aru : nad mõlemad esitavad suvalisi fraase , mis omavahel sugugi ei haaku . </s> </p>
<p> <s> Alma heidab vahele ka isemõeldud sõnu , nagu “ trillatrilla ” ja “ kurr-kurr ” , neid käeviipega saates . </s> <s> Iga natukese aja tagant on ta välja mõelnud uusi sõnu , mis imehästi tema keelde sobivad . </s> <s> “ Kursik , ” ütleb ta minu kohta sõbralikult . </s> <s> Vahel esineb Alma mõtlemapanevate lausetega , näiteks seisab keset tuba ja ütleb : “ Mina läksin ju ära ja nüüd ma ei teagi , kuhu ma läksin , siin mind enam pole . ” </s> </p>
<p> <s> Alma lemmiktegevus ongi äraminemine . </s> <s> “ Oh , hakkan minema , ” teatab ta alatasa ja astub kindlal sammul ukse poole . </s> <s> Siis on tal hiiglama hea meel , kui keegi hakkab teda ümber veenma : “ Ole natuke veel ! ” </s> <s> Ta laseb end natuke veenda ning soostub veel olema - “ No veidike aega ! ” </s> </p>
<p> <s> Hetke pärast ei mäleta ta enam äramineku-teemat , vaid istub akna all ja jälgib mööda kõndivaid inimesi . </s> <s> “ Näe , paks poiss ! ” , “ ilus poiss ” , “ sinine poiss ” , kirjeldab ta , olenemata inimese tegelikust soost . </s> </p>
<p> <s> Almal on kaks poega , võibolla sellepärast näeb ta igal pool poisse . </s> <s> Aga on ka teine seletus - võiks kihla vedada , et Alma oli nooruses üsna edev ja poistest huvituv tütarlaps . </s> </p>
<p> <s> Üksvahe oli päevakeskuses ka mehi - üldiselt on neid dementsete haigete hulgas vähem , sest mehed lihtsalt ei ela selle eani , mil inimesel mäluhäired tekivad . </s> <s> Kasvataja kirjeldab : “ Alma hakkas kogu aeg oma juukseid sättima ja meeste poole piiluma . </s> <s> Tema kohe on seda tüüpi ! ” </s> <s> Instinktid ei sõltu mälust . </s> </p>
<p> <s> Üks Alma lemmiktegevusi on suunatud tema saabastele . </s> <s> Esikukapi juurest leiab ta , vahel suurema ja vahel väiksema uurimise peale , üles enda pikad pruunid nahksaapad ja valge lott-mütsi . </s> <s> Ta ajab nendega juttu , korduvateks sõnadeks on “ ilu ” , “ igaühele oma ” ja “ minu-minu ” . </s> </p>
<p> <s> Vahel hakkab Alma oma varandust ära peitma : kappide taga on tal kindlad peidukohad , mida ka kasvatajad teavad . </s> </p>
<p> <s> MIND JääB NäRIMA KAHTLUS , et Alma narritab ja jonnib , tegelikult pole ta aga sugugi nii dementne . </s> <s> Sirvin patsientide kaustasid , kus on kirjas nende diagnoosid , kombed ja testid . </s> </p>
<p> <s> Alma on saanud testides null punkti - ei oska vastata ühelegi küsimusele , ei oska täita ühtegi palvet , ei oska käsu peale kirjutada , ei saa joonistamisega hakkama ... </s> <s> Lahtrisse , kus on kästud joonistada kolmnurki , on Alma just nagu jonni pärast hoopis kirjutanud ! </s> <s> Nüüd silmitseb ta oma testi , pea viltu , nagu kunstikriitik , ja ütleb väärikalt “ Ah , see tinka-vinka , lollide jaoks , see pole ilus asi ! </s> <s> Lollerdis ! ” </s> </p>
<p> <s> “ Alma , kas sa tegelikult oskad kirjutada ? ” </s> <s> Ta ohkab ja ütleb : “ Ma olin varem , aga nüüd mul libiseb ära . ” </s> </p>
<p> <s> Võtame paberi ja pliiatsi . </s> <s> Alma asub kirjutama oma nime : tõsi , esimesel katsel läheb tal meelest ära l-täht , teisel katsel aga m. </s> <s> Kirjutan omalt poolt sõnu ja ta loeb kõik need rõõmsalt kokku . </s> </p>
<p> <s> Joonistan naeratava päikese ja Almat tabab heldimushoog : “ Nalja-välja ! </s> <s> Nii ilus ja hea ! </s> <s> Kilkadi-kilkadi ! ” </s> <s> Ta haarab pliiatsi ja joonistab mulle omalt poolt ilusa loperguse ringi vastu . </s> <s> Tõelise sümpaatia märgiks üritab ta isegi mu nime järgi kirjutada , aga poole tähe peal tüdineb ära . </s> <s> “ Istub siin ! ” ütleb ta põlglikult tähte põrnitsedes ja annab pliiatsi mulle tagasi . </s> </p>
<p> <s> KASVATAJA HAKKAB AJALEHEST kõva häälega lugema erakuulutusi - see on enamiku siinse rahva lemmikzhanr . </s> <s> Korterite hindade , tuhandete kroonide mainimine erutab neid ja tekitab arutelu , kas see on palju või vähe raha . </s> </p>
<p> <s> “ Tulge appi ! ” hüüab järsku ukrainlanna Valja . </s> <s> Ta on kogu aeg jälginud Alma tegevust . </s> <s> Too on võtnud sahtlist peotäie kamme ja kavatseb need ilmselt ära peita . </s> <s> “ See on minu ja ma olen siin olemas ! ” selgitab Alma väärikalt . </s> <s> Suure rebimise peale saavad Valja ja kasvataja kammid kätte . </s> </p>
<p> <s> Valja on pealtnäha terve , naeratav ja kindlameelne - vahepeal ta räägibki , et ta käib siin oma päevi veetmas , töötades kasvataja assistendina , sest kodus üksi on igav . </s> <s> Tal on dementsuse algstaadium ning suured depressiooni- ja nõrkusehood , nii et kaotab meelemärkuse ja vajab toibumiseks kõrvalist abi . </s> </p>
<p> <s> “ Hing käib kehast väljas , ” ütleb Valja selle kohta . </s> <s> Ta võtab tablette , et hoogusid vähem oleks . </s> </p>
<p> <s> Valja on ainuke siinsetest vanakestest , kes elab oma korteris üksinda - lapsed on omaette kolinud . </s> <s> Ta on ka ainuke , kes saab ilma kõrvalise abita päevakeskusse kohale . </s> <s> Aga tema mure on : mis saab , kui tal kunagi üksi olles hoog peale tuleb ? </s> </p>
<p> <s> Valja on tööka ja hoolitseva loomuga . </s> <s> Ta masseerib kõigi kaelasooni , korjab teiste selgade pealt juuksekarvu , jagab lutsukomme , aitab hädistematel rühmakaaslastel süüa , vetsus käia ... </s> <s> Täna on ta oma raha eest ostnud ja keskusse kaasa toonud teepuru ja stritslit . </s> </p>
<p> <s> “ Aga Leida , mitu last sul on ? ” küsib kasvataja . </s> <s> Algab mälutreeningu tund . </s> </p>
<p> <s> “ Ühtegi pole veel . ” </s> </p>
<p> <s> “ Aga kes siis Urve on ? ” </s> </p>
<p> <s> “ Ah õigus jah , Urve on mul küll ! ” </s> <s> Tegelikult hoiab Leida oma tütart väga . </s> <s> Kui ta , pime naine , vahepeal kellegi käe leiab , võtab ta sellest kõvasti kinni ja küsib : “ Kas sina , Urveke ! </s> <s> Ära mine ära , ära jäta mind siia üksi . ” </s> </p>
<p> <s> “ Kes on Eesti president ? ” esitab kasvataja suure ringi küsimuse . </s> </p>
<p> <s> “ Arnold Meri ” teatab Leida kärmelt . </s> <s> Teised arvavad ka sedasama . </s> <s> Kasvataja küsitleb kõik läbi ja ütleb siis kõva häälega : “ Ei , pidage meeles , Eesti president on Lennart Meri ! </s> <s> Aga öelge , mis pahandust tegi hiljuti meie peaminister Mart Laar ? ” </s> </p>
<p> <s> Vaikus . </s> <s> Diivanil pikutav Linda ajab pea püsti ja teatab ahastava häälega : “ Ta tegi remonti . ” </s> </p>
<p> <s> “ Tubli ! </s> <s> Tegi küll remonti , sellest me lugesime ka . </s> <s> Aga mida me täna ajalehest lugesime ? </s> <s> Kas oli midagi laskmisega seotud ? ” </s> </p>
<p> <s> Keegi ei mäleta . </s> <s> Lehelugemisest on möödas poolteist tundi . </s> <s> Aga dementne inimene võib värske info ära unustada ka paari minutiga . </s> </p>
<p> <s> “ Mis aastaaeg meil praegu on ? ” </s> <s> Pakutakse kevadet , suve , sügist ja talve . </s> </p>
<p> <s> “ Mis päev meil täna on ? ” </s> <s> Pakutakse erinevaid päevi , lõpuks lepitakse kokku , et täna on ju neljapäev . </s> </p>
<p> <s> “ Aga mis päev siis eile oli ? ” </s> <s> Pakutakse taas erinevaid päevi . </s> <s> Siis ütleb kehalise kasvatuse õpetaja Laine oma tasasel intelligentsel moel : “ Kui ma mäletan õigesti , siis sa ütlesid , et eile oli neljapäev . ” </s> </p>
<p> <s> “ Kas keegi raha tahab kokku lugeda ? ” otsib kasvataja mälutunni lõpetuseks oma rahakotist peotäie sente . </s> <s> Keegi ei taha , seepeale Laine ohkab ja ütleb : “ No ma teen selle siis ära . ” </s> <s> Ta asub vaiksel , keskendunud ilmel jagama sente eraldi hunnikutesse . </s> </p>
<p> <s> Võtab umbes veerand tundi , enne kui ta vastuse saab anda . </s> <s> Siis kutsub ta viisaka viipega kasvataja , annab töö üle ja ütleb : “ Vabandust , mulle hetkel ei meenu , kuidas ... noh , sinna sai ? ” </s> </p>
<p> <s> Kasvataja juhatab ta vetsu poole . </s> <s> Lainel on küll tubades orienteerumisega probleeme , aga vetsus saab ta üksinda hakkama . </s> <s> Mõnel kasvandikul on suuremad mälumured : neil on püksis mähkmed , mida tuleb vahetada . </s> </p>
<p> <s> JALUTUSKäIGUKS ETTEVALMISTAMINE meenutab väga lasteaeda : kasvatajal tuleb hoolealused õueriidesse panna . </s> <s> Linda jääb tuppa pikutama : “ Ma ei saa tulla , mul süda nii muretseb mu laste pärast , ma jään siia telefonivalvesse ! ” </s> </p>
<p> <s> Teeme kahe aasta eest avatud päevakodule mitu ringi peale . </s> <s> Kõnnime kolmekaupa üksteisel käe alt kinni hoides . </s> <s> Pime Leida satub üha suuremasse paanikasse : “ Kus me oleme ! </s> <s> Miks te mind , pimedat vana inimest , ära tahate eksitada ! ” </s> <s> Kasvataja rahustab teda , aga Leida nutab nagu pisike laps . </s> <s> “ Mu isa tapeti ka metsa ääres ära , mina olin peidus ja jäin juhuslikult ellu ! </s> <s> Sõjaaeg , siin on igasugu huligaanid liikvel ! ” </s> </p>
<p> <s> Isa-teema on Leidale üks tähtsamaid . </s> <s> Ma ei tea , mis tema isaga tegelikult juhtus - ta räägib mulle nende kahe päeva jooksul mitu erinevat versiooni oma isa surmast , ja võibolla on need kõik muinasjutud . </s> </p>
<p> <s> Maja teises otsas on pansionaat - seal elavad dementsed inimesed ööpäevaringselt . </s> <s> Teisel korrusel on skisofreensete inimeste päevarühm nimega Sipsik . </s> <s> Kaks 20ndates noormeest on parajasti maja ees ja kõõritavad meie poole . </s> <s> Teoreetiliselt peaksid need rühmad teineteist tundma : iga paari kuu tagant korraldavad kasvatajad neile saalis ühiseid peoõhtuid . </s> </p>
<p> <s> “ Kas kõik naised on lesed ? ” küsin kasvatajalt . </s> </p>
<p> <s> “ Jah , kõigil on mehed surnud , ” vastab ta . </s> <s> Meie vahel kõnnib tasane Laine , kes tõstab pilgu enda ette ja ütleb kindla vaikse häälega : “ Teistel kõigil on jah mehed surnud , ainult minul on veel elus . ” </s> </p>
<p> <s> “ Kõik on lesed , ” kordab kasvataja üle ta pea minu poole . </s> <s> “ Ainult et Laine ei ole sellega leppinud . ” </s> </p></div5>
            </div4>
            <div4 type="alamrubriik">
              <div5 type="artikkel"><head> Uuema rahvapärimuse koguja </head>
<p> <s> Eesti Ekspressi ajakirjanik <hi rend="rasvane"> Priit Vare </hi> ( 25 ) võrdleb oma viimase nelja nädala tööd suure pusle kokkupanekuga . </s> <s> Just nii tuli kirjutada artiklit esimesest katsest teha Tallinnasse korralikku ööklubi . </s> </p>
<p> <s> 1993. aastal hotellis Olümpia tegutsenud asutus nimega XL oli oma aja suur fenomen . </s> <s> Koos panid pidu tuntud ärimehed ja kurikuulsad allilmategelased . </s> <s> Toimus suguühteid , kaklusi , isegi mõrv . </s> <s> Konjakit osteti tuhandekrooniste pudelite kaupa , mis oli tollal enneolematu . </s> </p>
<p> <s> “ Paraku kipuvad isegi kõige markantsemad sündmused inimestel kaheksa aastaga meelest minema . </s> <s> Nii tuligi kogu materjal kildhaaval kokku korjata , ” ohkab autor . </s> </p>
<p> <s> Ise käis Vare aastal 1993 alles kodulinnas Pärnus gümnaasiumi viimases klassis . </s> <s> Eks karme kujusid kohtas toona ka suvepealinna ööklubides , kuid XL-is oli siiski kohal kõige hullumeelsem seltskond . </s> </p></div5>
              <div5 type="artikkel"><head> LIIGA VINGE ÖÖKLUBI </head>
<p> <s> Mõrv , seks , kantpead , limusiinid , lendavad dollarid ... </s> <s> Priit Vare kirjutab , kuidas lõbutseti 1993 Eesti esimeses ööklubis XL . </s> </p>
<p> <s> D <hi rend="kaldkiri"> ai vodka s dzhinn-tonikom ! </hi> Viin dzhinn-toonikuga ! ? </s> <s> Baarmen Reido Ruuven kaukaaslase sellise soovi üle ei imestanud . </s> <s> Vahel küsiti isegi <hi rend="kaldkiri"> koka so spraitom </hi> ehk kokat spraidiga . </s> <s> Endise Nõukogude Liidu avarustest kohale sõitnud kodanikud olid lihtsalt esimest korda ööklubis ega teadnud moodsatest kokteilidest mitte mõhkugi . </s> </p>
<p> <s> 1992. aasta lõpus hotellis Olümpia avatud XL oligi Eesti esimene tõeline ööklubi . </s> </p>
<p> <s> Või vähemalt katse midagi sellist teha . </s> <s> Aastaga läksid sealsed peod nii hullumeelseks , et hotelli prestiizhi säilitamiseks muudeti asutus kinniseks klubiks Bonnie &amp; Clyde . </s> </p>
<p> <s> MõTE EHITADA KORRALIK ajaveetmiskoht tuli hotelli juhtkonnal . </s> <s> Ruumid endise varietee näol olid olemas , kuid vajalikke teadmisi mitte . </s> <s> Nii kutsuti kampa tuntud muusikamagnaat Jüri Makarov . </s> <s> Tema hakkas tegelema programmiga ning tõi kohale osa helitehnikast . </s> </p>
<p> <s> Tollane Olümpia direktor Andres Liinat mäletab siiani koosolekut , mille ajal veel sündimata lapsukesele nime mõeldi . </s> <s> “ Mul on meeles isegi see , mis poosis keegi istus ja kuidas XL-i nimi esimesena just Makarovi huulilt kõlas , ” nendib Liinat . </s> </p>
<p> <s> Klubi rajamiseks polnud eeskuju kusagilt võtta . </s> <s> Spetsiaalselt keegi välismaale sõitma ei hakanud ja nii meenutati , kus keegi varem käinud oli . </s> <s> Baarmen Reido Ruuven läks koos kolleegidega luurele hotelli Palace Sky baari , sealt uuriti välja , mis olid populaarsemad joogid ja kuidas kokteile teha . </s> </p>
<p> <s> Baarileti rajamisega nägid ehitajad kurja vaeva , sest kogemusi polnud . </s> <s> “ Toodi Soomest külmkapid , need ei sobinud ja kõik tuli jälle ringi teha . </s> <s> Õllevaatidega sama lugu , keegi ei teadnud , kuidas neid voolikuid vedama pidi , ” meenutab Ruuven . </s> </p>
<p> <s> Kui hiljuti taasavatud Club Decolte renoveerimine läks omanike hinnangul maksma 25 miljonit krooni , siis tollane XL-i tehtud investeering tundub naeruväärsena - klubi ehitati valmis umbes miljoni eest . </s> <s> “ Katsusime võimalikult palju endisest varieteest ära kasutada , ” seletab Liinat . </s> </p>
<p> <s> XL-i pandi üles parim tehnika , mis vähegi kätte saadi . </s> <s> Esimest korda telliti lisaks Eestis valmistatud valgusaparatuurile ka hulganisti välismaist . </s> </p>
<p> <s> KOHE AVAõHTUL SAI SELGEKS , et rikkad ja ilusad on saanud endale täiesti uuel tasemel ajaveetmispaiga . </s> <s> Isegi tuhatoosid olid klubi logoga ! </s> <s> Midagi sellist polnud enne nähtud ! </s> </p>
<p> <s> Palju elevust tekitasid ultraviolett-valgustid . </s> <s> Just selle valguse pärast tõusis kiiresti au sisse valge särgiga klubis käimine . </s> <s> Särk hakkas sinakalt helendama . </s> <s> Sama lugu oli jookidega - paljud inimesed ostsid tollast moejooki dzhinn-toonikut , kuna ka see muutus UV-valguse käes lillakaks . </s> </p>
<p> <s> Ööklubi hinnad põrmustasid senikuuldu . </s> <s> Pilet maksis 25 krooni , klaas vett 8 krooni . </s> <s> Viimane summa tundus tollal nii mõistusevastane , et sellest kirjutas isegi ajaleht Post . </s> </p>
<p> <s> Enneolematu oli XL-i kodukord . </s> <s> Kuidas nii , et dressides ja tossudes sisse ei saa ? ! </s> <s> Teksadega ka ei saa ? ! </s> </p>
<p> <s> Tumedatele ülikondadele hakkasid lisanduma värvilised ja siidised . </s> <s> Neid osteti spetsiaalselt klubis käimiseks Bangkokist tänavakaupmeeste käest . </s> </p>
<p> <s> Kandiliste soengutega tursked noormehed üritasid turvatöötajaid kohe algusest peale shantazheerida . </s> <s> “ Iga päev lubati keegi maha lüüa , ” tunnistab üks tollastest XL-i turvatöö organiseerijatest , kes oma nime avaldada ei taha . </s> <s> “ Alguses see isegi hirmutas , kuid kähku harjus ära . ” </s> </p>
<p> <s> Ähvardused lasi turvameeskond ühest kõrvast sisse ja teisest välja . </s> <s> Oli selge , et kantpeade jutt käis lihtsalt nende hoiakuga kaasas . </s> </p>
<p> <s> Tavakülastajatest kahtlasem seltskond hakkas XL-is kohe käima . </s> <s> Klubi ees seisid peamiselt sportautod või siis eriti laiad “ ameeriklased ” . </s> <s> Tollase allilma jõukude liikmed ja juhid olid alati kohal . </s> <s> Krasnodari grupeering liikus ringi eesotsas Mihhail Gorbatshoviga , kellel kaelas sõrmejämedune kuldkett koos ristiga . </s> <s> Tshetsheenide pealik Harun Dikajev eelistas jääda silmatorkamatuks ja käitus klubis väga viisakalt . </s> <s> Loomulikult olid kohal ka eesti soost mafioosod - linnuvabrik ja Daniel Mäng . </s> </p>
<p> <s> Erilisi intsidente nende karmide meeste vahel ei toimunud . </s> <s> “ Kumas läbi vaikiv kokkulepe , et klubis mingeid arusaamatusi klaarima ei hakata , ” meenutab tollane turvajuht . </s> </p>
<p> <s> KORRA JäRELE VALVAS IGAL õHTUL vähemalt kolm meest , lisaks sai jamade puhul kasutada teisi hotelli turvatöötajaid . </s> <s> Turvalisele õhkkonnale aitas kaasa Olümpia hotellis asunud politsei konstaablipunkt . </s> <s> Nii olidki väiksemagi segaduse puhul kohe mundrikandjad platsis . </s> </p>
<p> <s> Aeg-ajalt üritas keegi klubisse siseneda relvaga . </s> <s> Sel juhul toodi politseinikud kohale ja kontrolliti relvaloa õigsust . </s> <s> Enamasti vastas see tõele . </s> <s> Ainult Carl Danhammer vehkis oma brauninguga ning põhjendas seda Kaitseliidu toetaja piletiga . </s> </p>
<p> <s> Kõmuleht Posti teatel pakuti XL-ile ka katust . </s> <s> Andres Liinati sõnul hotelli juhtkonnaga keegi sel teemal rääkima ei tulnud . </s> </p>
<p> <s> Päris ilma intsidentideta XL ei pääsenud . </s> <s> Ühel ööl torkas kurjategija noa kuklasse ühele venelasest endisele poksijale Gennadi Palavjanile , kes oli hetk tagasi klubist väljunud . </s> <s> Löök oli nii professionaalne , et mees suri sealsamas turvameeste käte vahel vaatamata kutsutud kiirabile . </s> <s> Tapja , kes hiljem olla ka tabatud , igatahes samal õhtul XL-is ei käinud . </s> <s> Palavjani teati kui allilmategelaste Nikolai Tarankovi , Oleg Lvovi ja Boriss Malinovski treeningukaaslast . </s> </p>
<p> <s> Klubis sees sattus kaklusse tuntud jalgpallur Urmas Hepner . </s> <s> Üks võõrkeelne tegelane lõi tekkinud tüli käigus pallurit nii tugevalt , et see sai kukkudes kaelavigastuse ning jäi teadvuseta lamama . </s> </p>
<p> <s> Neli-viis korda tehti XL-ile pommiähvardus . </s> <s> Esimene kohe avaõhtutel . </s> <s> Kuum koht ikkagi . </s> </p>
<p> <s> VäLTIMATUTE RIIDUDE KõRVAL käis äge pidutsemine . </s> <s> XL oli esimene klubi , kuhu julgeti kutsuda isegi välisesinejaid . </s> <s> Diskor ja XL-i programmijuht Märt Rannamäe meenutab , kuidas esines üheksakümnendate alguse megagrupp Technotronic . </s> <s> “ Võimendus keerati põhja , ripplagi läks resonantsi ja pidi peaaegu alla sadama . </s> <s> Igasugust sodi juba kukkus inimestele pähe , ” räägib ta . </s> </p>
<p> <s> Pidutsejate seltskond oli kirju . </s> <s> “ Lõbutüdrukute äri õitses , igasuguste majade peremehed ja perenaised käisid kogu aeg kohal . </s> <s> Diskoripuldi varjus keerati taha nagu nalja , samal ajal rahvas tantsis , ” lausub Rannamäe . </s> </p>
<p> <s> Suurematest “ seltskonnaüritustest ” on talle meelde jäänud näiteks kuulsa strippari neiu Eva lahkumispidu enne Soome tööle minekut . </s> </p>
<p> <s> Turvamehed meenutavad , kuidas kord hakanud üks lõunamaalase välimusega mees lugusid tellima . </s> <s> Muutunud siis eriti heldeks ja hakanud kroone-dollareid tantsijate seas õhku loopima . </s> </p>
<p> <s> Diskori põhiline teenistus tuligi soovilugude eest , tihti kuni paarsada dollarit õhtul ( tollal ligi 3000 krooni ) . </s> <s> See summa muutis Jüri Makarovi närviliseks . </s> <s> DJ-puldi kohale tahtis ta sättida kaamera , mis fikseeriks , kui palju raha soovilugude eest tuleb . </s> <s> Raha jaoks pidi toodama spetsiaalne karp , kust Makarov siis pärast oleks kõik välja võtnud ja mingi protsendi ka diskorile endale andnud . </s> </p>
<p> <s> “ Iga koosolek hakkas jälle sõjaga peale , et midagi sellist ei tehtaks , ” meenutab Rannamäe . </s> </p>
<p> <s> Makarov tegi teisigi huvitavaid ettepanekuid . </s> <s> “ Ütles , et poisid , pange rahad ise kokku ja ostke valgust juurde , siis on veel ägedam , ” mäletab diskor Allan Roosileht . </s> </p>
<p> <s> Samas tunnistab Roosileht , et XL-ile tagasimõtlemine ei tekita temas erilisi tundeid . </s> <s> “ Samal ajal olid väga kuumad kohad ka Patarei ja La Playa . </s> <s> Vot seal peksti neerusid lahti küll , ” tõdeb ta . </s> </p>
<p> <s> Diskoteek Patarei tegutses üheksakümnendate alguses Linnahalli ruumides , kuhu hiljem rajati reisiterminal . </s> <s> Pidude ajal pidas seal korda politsei . </s> <s> La Playa asus Pirita rannahoone banketisaalis . </s> </p>
<p> <s> LISAKS DISKORITELE TEENISID TOLLAL suuri summasid baarmenid ja baaridaamid . </s> <s> XL-is lõbutsejatel tuli raha kergelt ja sama kergelt kulutati see ka ära . </s> </p>
<p> <s> “ Grupeeringute juhid ostsid tavaliselt konjakit . </s> <s> Kõige kallimat . </s> <s> Ja pudeliga , ” meenutab baarmen Reido Ruuven , kelle sõnul oli pudeli kaupa ostmine tollal väga moes - see näitas eriti kõrgelennulist taset . </s> </p>
<p> <s> Baarmenid said suuremat palka kui mis tahes teises ööklubis . </s> <s> Sõltuvalt käibest võis see jääda vahemikku 8000-12 000 krooni kuus . </s> <s> Niisugust raha ei maksta enamikule joogisegajatest isegi tänapäeval . </s> </p>
<p> <s> Ja veel oli jootraha . </s> <s> Reido Ruuveni sõnul tegi tollal rekordi tema paarimees , saades ühe kliendi käest õhtu jooksul tuhat dollarit , siis oli see 12 600 krooni ! </s> </p>
<p> <s> PIDU KäIS TäIE RAUAGA SEITSE PäEVA nädalas . </s> <s> Eesti Ekspress avaldas 1993 kevadel persooniloo Jüri Makarovist . </s> <s> Seal seisab kirjas fakt - ööklubi XL-i külastab iga kuu 8000 inimest . </s> <s> Liinati arvates võis neid olla isegi kuni 10 000. </s> </p>
<p> <s> “ Öeldakse , et pooled lähevad tülli siis , kui sisse tuleb vähem kui oodatud või rohkem kui oodatud . </s> <s> Meil tuli rohkem kui oodatud , ” lausub Andres Liinat . </s> <s> Ja nii tüli tuligi . </s> <s> Liinati sõnul tekkis hotellil Makarovi vastu usaldamatus , kuna klubi piletimüügist ei olnud enam mingit ülevaadet . </s> <s> Viimased kuud tehti Makaroviga koostööd näpuga lepingus järge ajades . </s> <s> Lisaks selgus , et programmiga tegelenud Makarov Music Management on enda nimele registreerinud XL-i nime . </s> </p>
<p> <s> 1993. aasta lõpus raporteeriski Post XL-i peatsest sulgemisest : “ AS Olümpia direktori Andres Liinati sõnul on nad nõus kaotama klubi käibes ning võitma hotelli prestiizhis . </s> <s> Viimane on vihje XL-is laiutavatele kantpeadele ning lindudele . ” </s> </p>
<p> <s> Paar nädalat hiljem kirjutati juba ka sellest , et Jüri Makarovi asemel hakkab uus loodav koht koostööd tegema Lauri Laubre tiimiga . </s> <s> “ Sõda muusikaklubide vahel . </s> <s> Kuhu kolivad kantpead ? ” pealkirjastas Post oma loo . </s> </p>
<p> <s> Makarov ise rääkis 1994 intervjuus Hommikulehele , kuidas ta ei loobunud XL-ist vabatahtlikult : “ Ma vestleks sellel teemal siis , kui turvalisus on Eestis paranenud . </s> <s> Ma arvan , et ligikaudu kahe aasta pärast võiks neid telgitaguseid puudutada . ” </s> </p>
<p> <s> Paraku ei leia Jüri Makarov ka nüüd , seitse aastat hiljem aega esimese klubi rajamisega seonduvat meenutada . </s> </p>
<p> <s> OLüMPIA EHITAS LõBUSTUSASUTUSE ümber , nimeks pandi Bonnie &amp; Clyde . </s> <s> See hakkas toimima kinnisena ning nii polnud kahtlasel seltskonnal enam võimalik probleeme tekitada . </s> </p>
<p> <s> Ja nagu turvamehed meenutavad , olid paljud toonased allilmaga seostuvad klubikülastajad üksteist ise likvideerinud . </s> </p>
<p> <s> Peagi algas Tallinnas tõeline ööklubibuum - avati Piraadid , Hollywoodid , Othellod , Dekolteed ... </s> </p></div5>
              <div5 type="artikkel"><head> Hullumeelne aeg </head>
<p> <s> Ööklubi Patarei eestvedaja Toivo Arnover : </s> </p>
<p> <s> “ Linnahallil oli väike saal , kus me tegime kabareed . </s> <s> Aga taheti rohkem raha teenida ja diskoteek rajada . </s> <s> Ma ise ütlesin , et üle minu laiba , aga peagi saingi enesele ootamatult ööklubipidajaks . </s> <s> Aeg oli hullumeelne , klubis käis kohal kogu toonane diplomaatiline korpus , kõik metalliärimehed ja kandiliste soengutega tegelased . </s> <s> Vahel oli Soome laev ukse ees ja me saime klubi avada alles kell üks öösel . </s> <s> See ei lugenud midagi , maja tuli ikka rahvast täis . </s> </p>
<p> <s> Kord oli majas , selle eest hoolitsesid vormis politseinikud . </s> <s> Probleeme oli naiste tualetis , sinna ei saanud meespolitseinikud ju korda pidama minna . </s> <s> Nii sokutati meile korda pidama üks suur 150kilone naispolitseinik . </s> </p>
<p> <s> Kui keegi mingi jama korraldas , viidi ta jaoskonda . </s> <s> See polnud lahendus , sest mees oli 15 minuti pärast tagasi . </s> <s> Leiti parem variant , diskosaali kõrval oli bändide prooviruum . </s> <s> Kaklejad tiriti sinna , ma ei kujuta ette , mis politseinikud nendega seal tegid , kuid see aitas ja enam neid tegelasi hüppamas ei näinud . </s> <s> Kutsusime seda ruumi peksutoaks . </s> </p>
<p> <s> Kord visati hommikul maja ette pomm , pärast selgus , et üks viskajatest oli öösel peksutoast läbi käinud ja tahtis asja eest kätte maksta . </s> </p>
<p> <s> Peatselt pani linnahall meid kinni ja sinna tehti kiirlaevade terminal . ” </s> </p></div5>
            </div4>
            <div4 type="alamrubriik">
              <div5 type="artikkel"><head> ... JA SURMARATSANIKUKS PEAD SA SAAMA ! </head>
<p> <s> Saksa anatoomiaprofessor teeb surnukehadest ainulaadseid kunstiteoseid . </s> <s> Berliinis näitusele pandud 200 laipa ja kehaosa jätsid Andrei Hvostovile vapustavalt kauni mulje . </s> </p>
<p> <s> Tunnistan , et minnes näitusele “ Körperwelten ” , olin ma veidi närvis . </s> <s> Tartu ülikoolis õppides hoidusin ma erinevalt paljudest kaaslastest tegemast öist ekskursiooni anatoomikumi . </s> <s> Kui telekas näidatakse kirurgilist lõikust , pööran ma ikka pilgu eemale . </s> <s> Ja nüüd korraga on Berliinis näitus surnud kehadest ! </s> </p>
<p> <s> Tegin südame kõvaks ja läksin . </s> <s> Hea , et läksin . </s> <s> Sest sain teada , et inimene on seespidiselt ilus . </s> <s> Sõna otseses mõttes . </s> </p>
<p> <s> Seisnud ära veerandtunnise järjekorra ( kui ma lahkusin , oli see veninud juba tunnipikkuseks ) ning sisenenud näituseruumi , otsisin vastust esimesele pakilisele küsimusele - kuidas tehakse inimese kehast skulptuure ? </s> <s> Pange tähele , mitte muumiaid , sest säilitatakse absoluutselt kõik koed . </s> <s> Ja veel pakilisem küsimus , kas sellisel taiesel pole spetsiifilist lõhna . </s> </p>
<p> <s> Lõhna pole , ei elavale ega surnud kehale omast . </s> <s> Lõhna poolest võiks see kõik olla sama hästi plastikust . </s> <s> Mida need kujud rangelt võttes poolenisti ongi , sest plastinatsioon - see on menetluse leiutaja antud termin - tähendab inimese kehas oleva vee asendamist alul atsetooni ja siis silikoonkautshuki või epoksiidvaiguga ( esimene annab elastse struktuuri , teine jäiga ) . </s> </p>
<p> <s> Menetlus võtab aega nädalaid , suurte kehade puhul kuid . </s> <s> Äsjavalminud ja esmakordselt Berliinis välja pandud surnud ratsaniku plastineerimisele läks lausa poolteist aastat . </s> </p>
<p> <s> MIKS ON SURNUKEHADEGA VAJA niimoodi teha ? </s> <s> Menetluse autor ning Heidelbergi plastineerimisinstituudi juhataja professor Gunther von Hagen ( 56 ) mõtles omal ajal ennekõike meditsiinitudengitele . </s> <s> Ta mäletas ise , millise rahulolematusega ta vaatas anatoomia-atlast ning formaliinis ujuvaid preparaate . </s> </p>
<p> <s> Mina mõtlesin näitusesaali astudes samuti otsemaid arstiteaduskonna üliõpilastele , kes enne topograafilise anatoomia eksamit oleks ilmselt valmis sellises varakambris istuma söömata-joomata nii kaua , kui nad vägisi ukse taha tõstetakse . </s> </p>
<p> <s> Vana hea sada aastat püsinud formaliinpreparaat on väheinformatiivne ja ebaesteetiline . </s> <s> Aga von Hageni preparaadid on puhas silmarõõm . </s> <s> Millest tuleneb nende esteetilisus ? </s> </p>
<p> <s> Mina jõudsin järeldusele , et asi on nende veetustamises . </s> <s> Veeta ei ela ükski organism , aga kui ta on juba surnud , siis põhjustab vee olemasolu vaid jälestust . </s> <s> Eemaldage vesi ja vastumeelsus kaob . </s> </p>
<p> <s> Kõndisin esteetiliste laipade vahel ja mõtlesin , kas pornograafia on samuti vesi ? </s> <s> Niisked limaskestad , nõre , sperma ... </s> <s> Kui pornograafia veetustada , kas siis on tulemuseks erootika ? </s> </p>
<p> <s> MIDA SAAB INIMESE KEHAGA ( kehast ) teha ? </s> <s> Üllatavaid asju . </s> <s> Lõigata seibideks ja ketasteks , koorida temalt kihte nagu kapsalt , avada ta raamatuks , mille lehed on lehvikutaoliselt laiali , pöörata pahupidi , tõmmata temast nagu kummutist laekaid välja ... </s> </p>
<p> <s> Võib teha kompositsiooni “ lihaskond jätab luustiku maha ” - luukere on järsku pidurit pannud ja lihaskond on inertsist paar sammu edasi kõndinud , et seal seisma tarduda . </s> </p>
<p> <s> Inimesed jooksmas , vehklemas , ketast heitmas , kõik lihasgrupid paljastatud ning tiibade või lehvikuna kehast irrutatud . </s> <s> Inimesest võib teha Heraklese , kes hoiab uhkelt lõvinahka käes , vahe vaid selles , et siinne Herakles hoiab käes iseenda nahka ( kes pole näinud , ei usukski , kui palju meil seda on ) . </s> </p>
<p> <s> Muuseas , taieste võrdlemisel selgub kummaline asi . </s> <s> Mida vähem on kehadel nahka , seda esteetilisem tulemus . </s> </p>
<p> <s> VäLJAPANEKU KESKEL jõudis mulle korraga pärale , et kõik seninähtud kehad kuulusid meestele . </s> </p>
<p> <s> Ent kohe tuli ka esimene naine , kes nagu lendas või hüppas basseini stardipakult pea ees . </s> <s> Tema keha oli selgroogu mööda pooleks saetud ning pooled hõljusid teineteisest piisaval kaugusel , et võimaldada põhjalikku pilku naise sisemusse . </s> </p>
<p> <s> Tallinna tervishoiumuuseumi klaasnaine , meie väike uhkus , on sellega võrreldes udukogu . </s> <s> Hiljem tulid veel kaks naist . </s> <s> Ühel oli emakas viiekuune loode , teisel kaheksakuune . </s> <s> Emakad olid avatud , looted , või pigem juba lapsed , jäetud puutumata . </s> </p>
<p> <s> Tulin mõttele , et kõik need , kes jutlustavad meeste ja naiste vastastikusest asendatavusest ( ja neid on Berliinis oi kui palju , nagu Tallinnaski ) , peaks tulema ja vaatama nende naiste sisse . </s> </p>
<p> <s> Teinud saalile tiiru peale , lugesin kokku , et kahekümne kahest “ täielikult komplekteeritud ” kehast ( arvestamata eraldatud organeid ja kehafragmente ) kuuluvad vaid kolm naistele . </s> </p>
<p> <s> Kunagi antiikajal olevat Ateena tütarlapsi tabanud enesetappude hullustus ; võimudel polevat selle lõpetamiseks muud targemat pähe tulnud kui kuulutada avalikult , et enesetapjate alasti surnukeha pannakse agoraale kolmeks päevaks üleüldiseks vaatamiseks välja . </s> </p>
<p> <s> Asi mõjunud silmapilkselt - noored ateenlannad polevat seepeale enam vabasurma kippunud . </s> <s> Ma olen ikka arvanud , et see on uusajal tekkinud legend . </s> <s> Ent mine tea ... </s> <s> Tundub , et naistel on teistsugune suhe oma kehasse kui meestel . </s> </p>
<p> <s> HILJEM KüSISIN üHELT “ KEHA-ANNETAJALT ” - üle keskea mees , kes on andnud nõusoleku oma keha surmajärgseks eksponeerimiseks ning oli valmis vastama kõikidele asjasse puutuvatele küsimustele - , miks on naisekeha sellel näitusel kuuekordses vähemuses , võrreldes mehe kehaga . </s> </p>
<p> <s> Ta ei teadnud vastust . </s> <s> Küll aga möönis , et Saksamaa “ keha-annetajate ” seltsis , kus on praegu 3000 liiget , moodustavad naised selge vähemuse . </s> <s> Muuseas , oma keha surmajärgne annetamine Heidelbergi plastineerimisinstituudile ei too rahalist tulu . </s> <s> Pigem vastupidi , seltsi liige maksab iga-aastast liikmemaksu . </s> </p>
<p> <s> Tegin näitusesaalile kolm tiiru peale , jõudes lõpuks vältimatu küsimuseni , miks need inimesed andsid nõusoleku oma keha väljapanemiseks . </s> <s> Valdav enamik tegi seda vabal tahtel . </s> <s> Erandeid muidugi leidub , sest näiteks sotsiaalametist saadetud hulguse surnukeha , anonüümne ning seega “ õigusjärgse ” omanikuta , võidakse plastineerida eelneva kokkuleppeta . </s> </p>
<p> <s> Üks sinnakanti tegelane tundus eksponaatide hulgas olevat - lõõtspilli moodi viieks liistakuks lahti võetud kehal paistsid tätoveeringud , mille disainil pole päris kindlasti mingit tegemist moodsa <hi rend="kaldkiri">tattoo</hi>-salongiga . </s> <s> Ent enamik kehasid pärineb siiski edukatelt ja ilusatelt inimestelt . </s> </p>
<p> <s> Miks nemad ? </s> </p>
<p> <s> PäRAST NäITUST LUGESIN keha-annetajate häälekandjast erinevaid vastuseid sellele küsimusele . </s> <s> Kunagised meedikud või Heidelbergi instituudiga seotud inimesed on seda teinud missioonitundest . </s> </p>
<p> <s> Mõned tahtsid teha ninanipsu sugulastele , võttes neilt võimaluse kristlikuks matuseks ning aastakümnete pikkuseks hauahoolduseks . </s> <s> Aga mõnele oli lihtsalt vastumeelne mõte surmajärgsest tuhastamisest või , veel hullem , vaklade söödaks langemisest . </s> <s> “ Pärast seda , kui ma andsin nõusoleku plastinatsiooniks , ei tekita surmamõte minus enam ängi , ” teatab keegi rõõmsameelne <hi rend="kaldkiri"> anonymus </hi> . </s> </p>
<p> <s> Mullast oled sa võetud ja mullaks pead sa saama ... </s> <s> Mõnedele meie hulgast see enam ei kehti . </s> <s> Kuidas jääb eetikaga ? </s> </p>
<p> <s> Professor Hagen arvas ühes intervjuus , et kui ta teeks inimese kopsust lillevaasi , siis võiks ehk eetika üle rääkima hakata . </s> <s> Ning tunnistas samas , et tegelikult ta seda teha tahakski ... </s> </p>
<p> <s> <hi rend="kaldkiri"> “ Körperwelten ” on avatud Berliini Postbahnhof am Ostbahnhofis kuni 1. juulini 2001. </hi> <gap rend="hüperlink"/> </s> </p>
<p rend="kaldkiri"> <s> Heidelbergi plastineerimisinstituut </s> </p>
<p rend="kaldkiri"> <s> Saksamaa kehaannetajate liit </s> </p></div5>
            </div4>
            <div4 type="alamrubriik">
              <div5 type="artikkel"><head> BRIANI ELU </head>
<p> <s> Siim Nestor kaifib Moskvas maailma väikekodanlaste õudusunenäo Marilyn Mansoni kontserti . </s> </p>
<p> <s> Marilyn Manson jõudis Moskvasse . </s> <s> Hitler oma Euroopa-turneega nii kaugele ei jõudnud . </s> <s> Igasugu takistused tulid teele , teate ju küll . </s> <s> Ka Mansonit üritati teekonnal Moskvasse mitmeid kordi rajalt maha võtta . </s> <s> Mis iganes Euroopa linna tema shokk-<hi rend="kaldkiri">rock</hi>-karavan jõudis , võtsid teda vastu vihatatti pritsivad kristlased ja marumoralistid , käes “ Peatage Saatan ! ” -plakatid . </s> </p>
<p> <s> Itaalias läks tõsisemaks : avaliku nilbitsemise eest panid 20 politseinikku tal Roomas käed raudu kohe pärast kontserti . </s> <s> Sama juhtus järgmisel õhtul lavalt maandumise järel Bolognas . </s> <s> Mansoni meelest oli arreteerimiste põhjuseks käimasolev kohtuistung kahe Milano tüdruku üle , kes pussitasid 99ndal surnuks nunna ja kelle kodunt leidis politsei pentagramme , krutsifikse ja seinu kaunistanud Marilyn Mansoni laulutekste . </s> </p>
<p> <s> Enne kontserti Poola pealinnas tegi aga häält Varssavi linnapea Antoni Pietkiewicz . </s> <s> Ta hoiatas ja keelitas lapsevanemaid - “ ärge lubage oma lapsi sellele kontserdile , kaitske meie noorust ! ” . </s> </p>
<p> <s> Samal kontserdil peksid <hi rend="kaldkiri">live</hi>'i turvanud viiesajast politseinikust need kõige tugevamad haiglasse ühe neiu . </s> <s> Tõeline mesi Mansoni tõeveskile : “ Näete , mitte mina pole paha - need keelajad ise on ! ” </s> <s> Pahad on “ Guns Gods and Government ” - nagu loetleb tõelisi kurjajuuri Mansoni tuuri pealkiri . </s> </p>
<p> <s> Ja on mõnevõrra üllatav , et nagu Mansoni auklikud võrksukad , mis on kulunud ainult aukudeks , nii on tuuri jooksul hõrenenud ka <hi rend="kaldkiri">show-</hi>elemendid . </s> <s> BDG kontsertagentuuri FBI korraldatud rpckipeole - Moskva Olimpiskii keskuses - kogunenud 13 000 pealvaatajat ei näe turnee esimest osa rikastanud butafoore : Mansoni ja lavale tiritud neiu vahelist anaalseks-etendust ; osa , kus Manson on Hitleriks kostümeeritud-maskeeritud , ega ka võikaid haakriste . </s> <s> Adolf H on postuumselt kaotanud ka selle lahingu . </s> <s> Isegi Manson eelistab parem limusiiniga hotelli sõita kui villisega kongi . </s> </p>
<p> <s> Ja nii ongi , et mina , kes ma valmistusin laivil koostama nimekirja asjadest , mis minu arust ära võiks keelata , ei leia hiljem märkmikust ühtegi sellelaadset ülestähendust . </s> <s> See maailmakuulus , ka kõige tolerantsema inimese tolerantsile taha keerav spagetjas , räbalais sukis ja korsetis kaameks jubedikuks pasteeritud koll ei shokeeri mind oma etendusega . </s> </p>
<p> <s> Ta usutavasti isegi pettub , kui öelda , et see on üks tore brutaalne <hi rend="kaldkiri"> rock'n'roll-show </hi> . </s> <s> Lausa meeldiv . </s> <s> Ja huvitav . </s> <s> Heas mõttes huvitav ! </s> </p>
<p> <s> Sest : mida ma - kõige paremini siis , kui eespingil istuv keskealine hevileidi ei viska koomiliselt kõikudes <hi rend="kaldkiri"> neid </hi> sõrmi - näen ? </s> <s> Mis on seal laval see kõige ebasündsam ? </s> </p>
<p> <s> Need seks-masin-liigutused ? </s> <s> Oleme sellist kino ennegi näinud . </s> <s> Uih - ta teeb , nagu topiks mikrofoni tagumikku ! </s> <s> Mõne laulu pärast paljastab tagumiku täies ulatuses . </s> <s> Õudus ? </s> <s> Võib-olla küll , et painajalik , aga ma istun nii kaugel , et ma saatana silmaauku ei näe . </s> <s> Ja oi , ai , ui - kas ta võtab nüüd püksid täitsa maha või ... </s> <s> Mkm , phuh , ei võta . </s> </p>
<p> <s> Raske , raske on shokeeritud saada , kui sa pole padukuivik , ninnu-nänn või Pietkiewicz . </s> <s> See on atraktiivne müra-tsirkus , mobiilne Halloween . </s> <s> Mõnus auru väljalaskmiseks , kui oled noor lärmi , nihilismi ja musta värvi sõber . </s> </p>
<p> <s> Bänditagused sünged lavaillustratsioonid vahelduvad pidevalt . </s> <s> Kahele tasandile laotatud bändimehed - kitarrist John 5 , bassist Twiggy Ramirez , klahvkavend M.W. Gacy ( nagu punk-harjaga Imre Sooäär , muide ) ja trummar Ginger Fish - hüppavad pidevalt päkkadel . </s> <s> Manson ise karjub ja väänleb elu eest . </s> <s> Kusjuures tal on lisaks sugukuuluvus-muredele ( pressikonverentsil nimetavad venelased teda vaheldumisi “ </s> </p>
<p> <s> -iks ” ja “ </s> </p>
<p> <s> -ks ” ) teatud komplikatsioone ka pikkusega : kord käib ta laval karkudel , kord venib ta ligi viiemeetriseks metallist seeliku otsas , ning muidugi need platvorm-buutsid , millest ta ei loobu - nagu firmamaskistki - ka vabal ajal. </s> <s> Ta tahab olla pikk . </s> <s> Pikk on võimas . </s> </p>
<p> <s> Lõbus ja brutaalne rokenroll- <hi rend="kaldkiri"> show , </hi> nagu ma vist juba ütlesin . </s> <s> Kuid siiski ... </s> <s> Neli-viis lugu enne kontserdi lõppu juhtub minuga midagi kummalist . </s> <s> Mind tabab tõeline depressioon , kass tuleb peale . </s> <s> Miks täpselt , ma ei tea , kuid mulle meeldib mõelda , et süüdi on ikka Manson . </s> <s> Et selles mitte just väga mitmekesises muusikas - viimane album on salvestatud majas , kus elas kurikuulus maag Harry Houdini - ja kolli-etenduses on miskit antiteraapset . </s> <s> Midagi , mis kõrvade ja silmade kaudu sisse pugedes närvirakke kiusab . </s> <s> Nõiduslik . </s> </p></div5>
            </div4>
            <div4 type="alamrubriik">
              <div5 type="artikkel"><head> BALTI <hi rend="kaldkiri"> BOUTIQUE </hi> BERLIINI FILMIFESTIVALIL </head>
<p> <s> Film on kaup . </s> <s> Aasta esimesel suurel filmiturul müütasid oma filme Baltic Filmsi sildi all Eesti ja Läti . </s> <s> Jaan Ruus vaeb äri edukust . </s> </p>
<p> <s> Temperamentne mustajuukseline neiu tungib läbi filmituru külastajate ja jõuab boksis päris kappi välja , kuni sein ta peatab . </s> <s> “ Kus on Emil Kusturica filmipidu ? ” on ta üllatunud . </s> <s> Polegi Balkan Films , hoopis Baltic Films . </s> </p>
<p> <s> Pärast kolmeaastast pausi otsustas Eesti Filmi Sihtasutus Berliini filmiturul jälle filme müütada . </s> <s> Berliini festivali juurde kuuluv turg on aasta esimene suurimatest . </s> <s> Festivalipalee kõrval Potsdami väljakul on Atriumiks nimetatud majas kohal jaapanlased , hiinlased , ameerika sõltumatud . </s> <s> Rahvusriiklikud katusorganisatsioonid Prantsuse Unifrance ja German Boulevard põimuvad suurteks letilabürintideks . </s> </p>
<p> <s> Skandinaavia riike ühendab mahukas ovaalne boksirida Scandinavian Films . </s> <s> 2500ruutmeetrisesse aatriumi , kõrgesse kui Pariisi Notre-Dame'i katedraal , on mahutatud 55 boksi . </s> <s> Need esindavad 112 firmat ja institutsiooni . </s> <s> Eestit ja Lätit ühendav lett Baltic Films , mille moodsalt kohmaka logo maalis kuulus Läti disainer <hi rend="rasvane"> Ilmars Blumbergs </hi> , asub käidavas kohas , teise korruse sissekäigu , õhtuti prii viskit jagava Jamesoni festivalibaari ja ainsa teise korruse tualeti vahel . </s> </p>
<p> <s> KUI EESTLASED FILMITURULE jõudsid , oli Läti esindaja , Läti Rahvusliku Filmikeskuse tootmisjuht <hi rend="rasvane"> Kristians Luhaers </hi> ( 30 ) , oma autoga juba Riiast Berliini jõudnud ja leti üles seadnud . </s> <s> Luhaers olevat ainus läti sellenimeline perekond . </s> <s> Kristjansi vanaisa oli eestlane . </s> <s> Novgorodi lähistel tsaari-Venemaal elasid eesti ja läti kolooniad kõrvuti . </s> </p>
<p> <s> Alles Baltic Filmsi reklaamistendil tuhlates mõistab külastaja , kes mis filme Eestis teeb . </s> <s> Faama Film loeb voldikus üles kõik tegemised ja näitab töötajate näopilte . </s> <s> Viimased näevad välja kui puusärgis . </s> <s> F-Seitse esitab hea maitsega tehtud voldiku , peal abstraktne maal , nii et ei saa arugi , et tegemist filmiga . </s> <s> Häbelikult poetab produtsent <hi rend="rasvane"> Artur Veber </hi> stendile aprillis alustatava vene kriminaalfilmi “ Dirty Blood ” reklaami , mille üks produtsente ta on . </s> <s> “ See pole kunst , ” ütleb ta vabandavalt . </s> </p>
<p> <s> Eesti Filmi Sihtasutust esindab <hi rend="rasvane"> Karlo Funk </hi> ( 28 ) . </s> <s> Koos Luhaersiga on nad Baltic Filmsi esindajad filmiturul . </s> <s> Kohal on Eesti produtsendid . </s> <s> Kesk-Saksa meediafondis küsib <hi rend="rasvane"> Andres Kõresaar </hi> raha oma 3D animatsiooni programmile . </s> <s> Saksa fondid on lahti läinud rahvusvahelisele koostööle . </s> <s> “ Kas audiovisuaalmeedia tegijad peavad tegutsema maailmamõõtmetes ? ” küsin noormehelt , kelle saksa keelele on külge jäänud shveitsi aktsent . </s> <s> “ Ei pruugi . </s> <s> Oleneb , milliseid mastaape sa sead , ” saan vastuse . </s> </p>
<p> <s> F-Seitsme esindaja <hi rend="rasvane"> Kai-Ene Rääk </hi> kogub raha Sulev Keeduse uue filmi “ Somnambulance ” jaoks . </s> <s> “ 20aastane naine püüab põgeneda unelmatesse , et leida pelgupaika painava mineviku ja oleviku piinade eest . ” </s> <s> Reklaamlaused on tähtsad . </s> <s> Sünopsiste väljamõtlemine painav ja piinav . </s> <s> “ Karu südant ” reklaamib loosung : “ See on katse vabaneda tsivilisatsiooni köidikutest , teekond Siberi südamesse , kus mütoloogia seguneb avameelse erootilise ihaga ja ehe loodus inimliku vastutusega . ” </s> </p>
<p> <s> Berliini on tulnud “ Karu südame ” produtsent <hi rend="rasvane"> Mati Sepping </hi> isiklikult . </s> <s> “ Projekt on mõeldud rahvusvahelisena ja Berliini turul on koos kõik võimalikud ostjad . ” </s> <s> “ Tulemused ? ” </s> <s> “ Veel ei julge öelda , ” on vastus , mida kuulsin siinsamas aasta tagasi . </s> <s> Eelleping filmi levitamiseks on sõlmitud , aga päris lepingut ei riski Sepping alla kirjutada . </s> <s> “ “ Karu süda ” on nii väikese eelarvega , ” sõnab ta . </s> <s> “ Et sind tõsiselt võetaks , ei tohi filmi eelarve olla alla miljoni dollari ( 16 miljoni krooni ) , veel parem , kui on 1,9 miljonit . </s> <s> Siis saab ka levitajatelt rohkem küsida . ” </s> <s> Filmiturul jagatakse juba karu nahka . </s> <s> Sissetöötatud filmitööstuses käibki see nii . </s> <s> Eesti filmikarust pole aga keegi kuulnud . </s> <s> “ “ Karu südames ” ei mängi rahvusvaheliselt tuntud näitlejad , ” märgib filmi kohta sellesse üle pooleteistkümne miljoni krooni pannud Berliini produtsent <hi rend="rasvane"> Manfred Durniok </hi> . </s> <s> “ Levitamisel on see suur probleem . ” </s> </p>
<p> <s> KAHEST VäIKESEST KARUST üritab produtsent <hi rend="rasvane"> Artur Talvik </hi> teha üht suurt . </s> <s> Talvik arvutas kokku Eesti ja Läti filmi maksimumtoetuse ja kirjutas annotatsiooni : “ Tegevuspaigaks väike Eesti linn , kus aeg peatunud . </s> <s> Linna saabub võõras - imeilus lätlanna . ” </s> <s> Tulemuseks on tänavu valmiv Eesti-Läti mängufilm “ Head käed/Labas rokas ” . </s> <s> “ Koomiline lugu vargaplikast , kellest saab peaaegu siivas abielunaine ja ema väikesele poisile . </s> <s> Ta võrgutab kohaliku politseiniku ja hoolitseb geniaalse poisi eest , ” reklaamib sünopsis . </s> </p>
<p> <s> Kohal on ka <hi rend="rasvane"> Tiina Lokk </hi> , kes kui vaja esindab levifirmat Filmimax ja kui vaja Pimedate Ööde filmifestivali . </s> <s> Paar aastat tagasi nägin , kuidas ta kirjutas osavõtjate lehele Eesti Kultuuriministeerium . </s> <s> Kui vaja . </s> </p>
<p> <s> KELLA üHE PAIKU TULEB boksi esimene külastajate laine . </s> <s> Suurte levifirmade ja suurte telekanalite esindajaid nende hulgas pole . </s> <s> Nagu suured kaubamajad , tegelevad need laiatarbekaubaga . </s> <s> Nende filmid jooksevad uhketes peatänavate kinodes ja võistlevad vaatajate <hi rend="kaldkiri"> top ten </hi> 'is . </s> <s> Berliini filmituru boksid on väikeseeria müük . </s> <s> Telekanalid ja lastekinod otsivad siit lastefilme ja läti nukufilm , mil napilt dialoogi , saab nõutavaks kaubaks . </s> <s> “ Nukufilm on praegu meie eksporttoodang , ” hindab Luhaers . </s> <s> Paljud tulijad teavad , mida tahavad . </s> <s> Kuid kohtab ka ootamatuid ostjaid , nagu Hollandi radikaalse vasakpoolse telekanali VPRO progrmmeerija või kakskümmend viis aastat Berliini turgu külastanud New Yorgi levitaja <hi rend="rasvane"> Karen Cooper </hi> . </s> <s> Tema otsib oma klubikinole ( pilet 9$ , klubi liikmele 5$ ) nimme väikese eelarvega antihollywoodlikke filme . </s> <s> Mida väiksema riigi kino , seda huvitavam . </s> </p>
<p> <s> Kella kolme ja viie vahel , kui hommikused turuseansid läbi , jõuab pärale järgmine voor . </s> <s> Saabuvad festivaliesindajad . </s> <s> Kui neilt Eesti filmi kohta küsida , kiidavad kõik selle omapära . </s> <s> Nad on viisakad . </s> <s> “ Eesti film on huvitav , ” ütleb Cannes'i Ida-Euroopa programmi valija <hi rend="rasvane"> Jacques Gerber </hi> . </s> <s> “ Ma armastan seda maad , aga ma ei ole teil käinud . </s> <s> Ma tuleksin teile külla ja vaataksin ära ka valmis filmid , mitte ainult treilerid . ” </s> <s> Kõige metoodilisemad on sakslased . </s> <s> Mannheimi festivali direktor <hi rend="rasvane"> Michael Koetz </hi> talletab saadud info päevikusse . </s> <s> Koetz vähemalt teab Eesti filmi . </s> <s> “ Ainult hulludele ” sai Mannheimis peapreemia ja ka “ Georgica ” on seal olnud . </s> <s> “ Hollywoodi <hi rend="kaldkiri">mainstream</hi>'iga ei suuda te võistelda , ega peagi , ” ütleb ta . </s> <s> “ Te peate säilitama omaenda näo . ” </s> </p>
<p> <s> Berliini festivalile Ida-Euroopast filme valiv <hi rend="rasvane"> Hans-Joachim Schlegel </hi> alustab mind nähes oma vana etteheitega : miks Eesti ei esitanud “ Georgicat ” Berliini festivalile , teda oleks hinnatud . </s> <s> Siis polnud konkursil ühtki vene filmi ja “ Georgica ” oleks täitnud seda nishshi . </s> <s> Võin vaid naeratada ja käsi laiutada . </s> </p>
<p> <s> Et viie juudifilmi festivali esindajad Dorian Supini dokumentaali Arvo Pärdist “ Kasinuse viljad ” välja valisid , polnud üllatus . </s> <s> Pigem üllatas see , et üks inglise geifestival tellis endale Olle Mirme filmi “ Ränk ja Kilk ” . </s> <s> USAs feministlikke filme levitav <hi rend="rasvane"> Vanessa Domico </hi> hangib lühimängu- ja dokumentaalfilme telejaamadele , ka ülikooli loengute abimaterjalideks . </s> <s> Viimane valdkond on meile uudismaa . </s> <s> Mare Raidma “ Lunastust ” peab ta eksperimentaalfilmiks ja ehk sobivaks ka naisautorite festivalile . </s> </p>
<p> <s> Kõige eksootilisem külaline , <hi rend="rasvane"> Stephen Ashton </hi> Californiast , tuleb just enne festivali lõppu . </s> <s> “ Karu südame ” reklaampostkaardil on ta näinud suurt ja magusat looma . </s> <s> “ Näitame Veinimaa filmide festivalil ( Wine Country Film Festival , 15 aastat ) kino vabas õhus kunagises Jack Londoni rantshos . </s> <s> Teate , et aastal 1846 oli California kolmkümmend päeva iseseisev mässuline vabariik . </s> <s> Karulipu mäss , meie lipul oli suur karu . ” </s> <s> Temale pakub “ Karu süda ” seetõttu huvi . </s> </p>
<p> <s> Suured filmid lähevad sageli pärast festivali kinodesse . </s> <s> Festivalid on levitajate kogunemiskohad . </s> <s> Tasub kulutada mingi raha , et sellistes paikades filme näidata . </s> <s> Väikegi festival teeb poole promotööst . </s> <s> “ Aga kindlasti peab olema kohal produtsent , kes filmi maha müüb , ” hindab Karlo Funk . </s> </p>
<p> <s> ÕHTUL SEITSME-KAHEKSA paiku saabub kolmas külastajate laine . </s> <s> Neid on nähtavasti kokku toonud puhvetiharjumus - Skandinaavia stendide igaõhtune <hi rend="kaldkiri"> happy hour </hi> . </s> <s> Eesti boksi enda pidu toimub festivali seitsmendal õhtul . </s> <s> Kõigile nähtav 1.95 pikk Artur Talvik hõikab puhvetileti taga “ Vana Tallinnale ! ” ja “ Viru valgele ! ” . </s> <s> Külalisi võib lugeda 200 ringis . </s> <s> Baltic Filmi stendi noored mehed , selgub , on Skandinaavia-stendi sihvakaimad viikingid , Luhaers 1.92 ja Karlo Funk 1.82. </s> </p>
<p> <s> Tunnine Baltic Filmsi pidu on õieti intiimne soojendus mõni päev hiljem Saksa Läti saatkonnas toimuvale pidulikule Baltic Filmsi ja Scandinavian Filmsi koostöökokkuleppe allakirjutamisele . </s> <s> Baltic Films ühendab balti ja Scandinavian Films skandinaavia riiklikke filmiinstitutsioone . </s> <s> 1991 Lüübekis loodud Baltic Films oli juba siis mõeldud kaitsvaks vihmavarjuks Balti kineastide kohale . </s> <s> Meiepoolsed allakirjutajad aga juhindusid tollal ennekõike omaenda ärihuvidest tollases vara- varakapitalistlikus Eestis . </s> <s> Nii jäi Baltic Films peamiselt paberile . </s> <s> Nüüd on taga tegelik raha ja riiklikud institutsioonid ning inimesed , kes suudavad mõelda iseenda huvidest kõrgemale . </s> <s> Scandinavian Filmsi juhatuse esimehe <hi rend="rasvane"> Jan Erik Holsti </hi> ja Baltic Filmsi juhatuse esimehe <hi rend="rasvane"> Bruno Ashuksi </hi> allkirjastatud koostöökokkulepe hõlmab kõiki filmitegevuse valdkondi . </s> <s> Balti esindajate nägudel on lootus tõelisteks koostööfilmideks . </s> </p>
<p> <s> KELLELE TEHAKSE FILME ? </s> <s> Kas on mõtet kulutada kuus miljonit krooni näitamaks “ Karu südant ” Jack Londoni rantshos ? </s> <s> “ Kuut miljonit krooni muidugi ei ole , ” kaalub Karlo Funk , “ aga kui tulus on saata sportlasi olümpiamängudele ? </s> <s> Ja esineda EXPO-l riigina ? </s> <s> Miks teha filme ainult endale ja neidki mitte vaadata ? ” </s> <s> Tõepoolest , film vahendab . </s> <s> Vahendab neid , kes teevad , ja neid , kellele tehakse . </s> <s> Kui Eestis pole Eesti filme , pole neid ka välismaal . </s> <s> Kui välismaal pole Eesti filme , ei osata seal ette kujutada eestlast . </s> <s> Kui Eestis pole Eesti filme , ründavad meid teised elulaadid . </s> </p>
<p> <s> Boksid tühjenevad . </s> <s> Edasine oleneb Eesti produtsentidest . </s> <s> Filmid on nende omand . </s> <s> Eesti Filmi Sihtasutuse peadirektor <hi rend="rasvane"> Riina Sildos </hi> on oma kokkulepped alla kirjutanud , sihtasutuse peaekspert <hi rend="rasvane"> Jaak Lõhmus </hi> viis kasti filmikirjandust ja turupabereid koju saatnud . </s> <s> Karlo Funk särab vaikselt : 250 külalist vastu võetud ja viimastest videokassettidest kergelt vabanetud . </s> <s> Need võtab rõõmuga Ida-Euroopa filmile spetsialiseerunud Cottbusi festivali esindaja <hi rend="rasvane"> Roland Rust . </hi> </s> </p>
<p> <s> Kodus ootavad mõned kadedad kineastid , et küsida : milleks te seal olite ja kui palju te raha kulutasite ? </s> <s> Tõsi , turul ei sõlmita reeglina kirjutatud kokkuleppeid . </s> <s> Kuid eelkokkulepeteta ei sünni ka midagi rahanumbrites väljendatavat . </s> </p>
<p> <s> Aga mind huvitab , miks pole Baltic Filmsi vihmavarju all Leedut . </s> </p></div5>
              <div5 type="artikkel"><head> Kino Eestis ja Lätis 1999 * </head>
<p> <s> Eesti Läti </s> </p>
<p> <s> <gap rend="tabel"/> </s> </p>
<p> <s> ( SKP ) miljardites </s> </p>
<p> <s> <gap rend="tabel"/> </s> </p>
<p> * <s> Võrreldavuseks on toodud 1999. a andmed , mõnel alal polnud lätlastel värskeid arve . </s> </p>
<p rend="rasvane"> <s> Kinokülastuse Top 10 Eestis a. 2000 </s> </p>
<p> <s> Gladiaator 64 558 </s> </p>
<p> <s> Võimatu mission 2 53 284 </s> </p>
<p> <s> Kadunud 60 sekundiga 43 328 </s> </p>
<p> <s> Tabamatu ilu 36 611 </s> </p>
<p> <s> Kole koiott ... </s> <s> 27 003 </s> </p>
<p> <s> Hiireke Stuart Little 26 085 </s> </p>
<p> <s> Täiuslik torm 25 926 </s> </p>
<p> <s> Kuum pirukas 24 952 </s> </p>
<p> <s> Paradiisirand 23 578 </s> </p>
<p> <s> Kolm kuningat 22 322 </s> </p>
<p rend="rasvane"> <s> Kinokülastuse Top 10 Lätis a. 2000 </s> </p>
<p> <s> Hiireke Stuart Little 79 398 </s> </p>
<p> <s> Ohtlik suvi - Läti film 74 351 </s> </p>
<p> <s> Gladiaator 49 207 </s> </p>
<p> <s> Võimatu mission 2 46 453 </s> </p>
<p> <s> Tabamatu ilu 43 701 </s> </p>
<p> <s> Suure Mamma maja 30 471 </s> </p>
<p> <s> Vana vallamaja saladus - Läti film 29 995 </s> </p>
<p> <s> Kaklusklubi 28 003 </s> </p>
<p> <s> Paradiisirand 26 333 </s> </p>
<p> <s> X-mehed 25 575 </s> </p>
<p> * <s> Esimene kinoseanss Eestis oli septembris 1896. </s> </p>
<p> * <s> Esimene kinoseanss Lätis - mais 1896. </s> </p></div5>
            </div4>
          </div3>
        </div2>
        <div2 type="alaosa">
          <head> AREEN </head>
          <div3 type="rubriik">
            <head> MÕTTED </head>
            <div4 type="alamrubriik">
              <div5 type="artikkel"><head> Vabadus ja ahnus </head>
<p> <bibl> <author> <s> Kristiina Ross </s> </author> </bibl> </p>
<p> <s> Nõukogude ajal oli lihtne ja turvaline elada , sest hea ja kuri olid selgesti paigas . </s> <s> Kõik , mis soosis võõrast võimu , ja kõik , mida see vägivaldne võim soosis , oli kurjast või äratas vähemasti umbusaldust . </s> <s> Kõik , mis seda võimu põlgas , ja kõik , mida see võim taunis , oli hea . </s> <s> Süsteem pakkus selge orientiiri mis tahes inimese või sündmuse hindamiseks , sügavamale üksikasjadesse polnudki mõtet laskuda . </s> </p>
<p> <s> Kõige parem asi tundus olevat vabadus , sest selle puudumine andis end igal sammul tunda . </s> <s> Vabadus näis olevat midagi kristallpuhast ja kindlapiirilist , ehkki eriti konkreetseks selle ettekujutamisel vist ei mindud . </s> <s> Üks adutavamaid vabaduse vorme oli tõenäoliselt liikumisvabadus : Soome ahvatles siinsamas , telekast näha , aga kohale pääseda oli kas võimatu või kole keeruline . </s> <s> Räägiti ka sõna- ja mõttevabadusest . </s> <s> See oli midagi veel ülevamat , ehkki sageli käsitati sõnavabadusena võimalust kiruda olmelisi ebamugavusi , ning paljudel jäigi iseendale formuleerimata , mida siis õieti mõelda ei saanud või öelda oleks tahetud . </s> </p>
<p> <s> Nüüd , kui ihaldatud vabadus on saanud tegelikkuseks , tundub õieti imelik , kui konkreetne see unistus tookord tundus ja kui ebamäärane see tegelikult oli . </s> <s> Veel imelikum on vaadata , missugused konkreetsed vormid tollane abstraktne vabadus tegelikkuses on võtnud . </s> <s> Kõigepealt realiseerus vabadus ootuspäraselt liikumisvabadusena : hakati käima Soome vahet ja kaugemalgi . </s> <s> Aga see vabaduse vorm kaotas õige pea oma atraktiivsuse , sest lähedasemad paigad nagu Soome ammendasid end ruttu ja siis selgus üllatuslikult , et kaugemate paikade külastamisele seab raha sama ranged piirid nagu okastraat . </s> </p>
<p> <s> Võrreldes praegust elu nõukogudeagsega , võib ilmselt kõige üldistatumalt öelda , et vabadus on realiseerunud võimalusena teenida palju raha ja soetada selle eest ilusaid asju . </s> <s> Kõik muud vabaduse vormid on taandunud seda ülimat sihti teenivaks abinõuks . </s> <s> Sõnavabadusest on saanud võimalus saavutada sõnu valimata piisavalt poliitilist või majanduslikku võimu , mis annaks tegutsemisvabaduse , so võimaluse muretseda endale ilusaid asju . </s> <s> Asjad ongi kogu vabaduse tipp ja siht . </s> <s> Mõttevabadusest enam ei räägita , sest mida siin enam mõelda olekski . </s> </p>
<p> <s> Asjade muretsemise vabadusel on see hea külg , et asjad ei ammendu iialgi . </s> <s> Liikumisvabadust piirab maakera pindala lõplikkus . </s> <s> Tegutsemisvabadust piirab jõu ja oskuste nappus . </s> <s> Sõnavabadust piirab asjaolu , et pole midagi tarka öelda . </s> <s> Seepärast ei sobigi need vabaduse vormid ülimaks eesmärgiks , sest kuivõrd nende piirid on nii ahistavalt käegakatsutavad , tekib küsimus , mis saab siis , kui kõik võimalused on ammendatud . </s> <s> Ülim vabadus peab olema mingi saavutamatu siht , mille poole pidevalt püüelda . </s> <s> Ja vähemalt esialgu tundub , et asju saab lõputult juurde hankida . </s> <s> See annab uuele vabadusele eriti avara perspektiivi . </s> </p>
<p> <s> Niisugusest vabaduse vormist nõukogude ajal ei unistatud , või vähemalt ei räägitud . </s> <s> Kas oli see hoiak tingitud varasema kristliku kasinusõpetuse riismetest , kommunistliku õpetuse sõnadest , mis vastu tahtmist ikkagi mõju avaldasid , või lihtsalt kainest mõistusest , millele polnud peale reflekteerimise paremat rakendust leida , aga otsene aplus kandis siiski negatiivset märki . </s> <s> Seepärast ütlevad nüüd paljud endised dissidendid , et niisuguse vabariigi nimel nemad küll ei võidelnud . </s> </p>
<p> <s> Muidugi võib end lohutada oletusega , et see on alguse asi : kui varandust on piisavalt kokku aetud , küll siis hakatakse midagi mõistlikumat tegema . </s> <s> Või väita , et asjaarmastus on postsovjetliku ühiskonna paratamatu lastehaigus : kuna nõukogulik ideoloogia taunis rikkust ja nõukogude kord ei võimaldanud seda koguda , omandas maine vara inimeste alateadvuses ikkagi positiivse oreooli . </s> <s> Ilusad asjad , mis eelmisest omariikluse ajast kellelgi kapipõhjas alles olid või mida Soome televisioonist näha sai , muutusid just nagu vabaduse sümboliks . </s> </p>
<p> <s> See on siiski petlik lohutus . </s> <s> Vabadus on nüüd juba kümme aastat kestnud ja kui asjade iha oleks mööduv nähtus , peaks see praegu ilmutama juba mingeid vaibumise märke . </s> <s> Aga kõnealuse kire puhul näib kehtivat vana tarkus , et süües kasvab isu , sest kirg haarab üha laiemaid ringkondi ja asjad , mida peetakse ihaldusväärseks , lähevad üha suuremaks ja kallimaks . </s> </p>
<p> <s> Andrus Kivirähu “ Rehepappi ” lugedes tahaks vähemasti loota , et ahnitsemine on ainult eestlase rahvuslik loomujoon ja kuskil mujal on kõik hoopis ilusam , ning varem või hiljem õpime meiegi seda ilu hindama . </s> <s> Paraku vestis Kivirähu lumememm kadunud Euroopast . </s> <s> Tänapäevases , tarmukalt edu taotlevas maailmas pole niiguse udujutuga kuhugi minna , nagu kinnitab lääne pool , tolles ihaldatud vabas maailmas avanev pilt , mis paneb uskuma , et asjade iha ei rauge enne , kui jõutakse mingi väljastpoolt pealesurutud piirini , millest lihtsalt ei saa edasi minna . </s> <s> Ilusad asjad on üldine aja märk . </s> </p>
<p> <s> Ometi oleks petlik ka järeldus , et just nüüd ongi saabunud kõige hullem ja nõmedam aeg ja kohe tuleb lõplik katastroof . </s> <s> Viimsetpäeva on ühtelugu oodatud , sest kuna inimene vaatab asju läbi oma silmade , paistab talle , nagu asetseks hetk , milles tema elab , ajateljel eriti olulises punktis . </s> <s> Küllap valitseb igal ajal lihtsalt oma hullus . </s> <s> Üks vabaduse vorme on võimalus oma aja moehullust eirata . </s> <s> See võimalus on nüüd kindlasti suurem , kui oli nõukogude ajal , ja kindlasti naudivad seda paljud , ehkki juba niisuguse vabaduse definitsioonist lähtuvalt ei saa selle nautijad ühiskonnas tooni anda . </s> </p></div5>
            </div4>
            <div4 type="alamrubriik">
              <div5 type="artikkel"><head> RÄÄGITAKSE </head>
<p> <s> Paha on vaadata nende Maimikute-Salmikute filme suvalistest pederastidest , kelle loome ei anna praegusele ega tulevasele põlvkonnale midagi . </s> </p>
<p rend="rasvane"> <s> Filmimees Toomas Kirss , kes kavatseb teha dokfilmi Jaan Krossist </s> </p>
<p> <s> Mõõdukad - see mitmuse nimetav vorm meenutab natuke mõnda perifeerset bändi nagu Untsakad või Seelikukütid . </s> </p>
<p rend="rasvane"> <s> Marvet Maakaru </s> </p>
<p> <s> Eestis ei ole praegu teist samas mõõdus kunstiteost , mida poliitilise partei liidrid oleksid asunud vahendeid valimata ründama . </s> </p>
<p rend="rasvane"> <s> Kunstnik Urmo Raus reformierakondlike tartlaste rünnakust tema tehtud Jaani kiriku vitraazhiprojekti vastu </s> </p>
<p> <s> Naistekas olevat selline raamat , mille kaanel on mõne luigekaelse ja raugesilmse tibi pilt , võibolla ka mõni lilleõis . </s> </p>
<p rend="rasvane"> <s> Kertu Rakke </s> </p>
<p> <s> Rahval on alati õigus . </s> </p>
<p rend="rasvane"> <s> Toivo Jürgenson </s> </p>
<p> <s> Ärkasin selle peale , et keegi kasutas minu teatavaid kehaosi eesmärgipäraselt . </s> <s> Õnneks oma enese seaduslik abikaasa . </s> </p>
<p rend="rasvane"> <s> Kati Murutar oma online-päevikus mega.ee-s </s> </p>
<p> <s> Tulevikus peaks olema ometi võimalik saada ülevaadet sellest , kui palju limonaadi või mahla on inimeste kodudes . </s> </p>
<p rend="rasvane"> <s> Öseli finantsdirektor Aare Kilp </s> </p>
<p> <s> See on aeg , kus normaalsed inimesed on ennast täis joonud , ja parem on , kui nad endale ja teistele ei lähe tüli tegema . </s> </p>
<p rend="rasvane"> <s> Tallinna ettevõtlusameti juhataja Raivo Hein sellest , mis toimub öösel kella 2st 6ni </s> </p></div5>
            </div4>
          </div3>
          <div3 type="rubriik">
            <head> 25 RIDA </head>
            <div4 type="alamrubriik">
              <div5 type="artikkel"><head> Naine ja puhtus </head>
<p> <s> Eesti kõige arhetüüpsem ( tõupuhtam , kuulsam , ilusam ) miss , lausa misside miss Liis Tappo määratleb end jätkuvalt läbi puhtuse ja korra nagu tublile Eesti naisele sobilik . </s> <s> Kes ei mäletaks tema siirast rõõmu uue Omo üle telereklaamis ! </s> </p>
<p> <s> Nüüd töötas Liis ühe päeva ühes Tallinna keemilises puhastuses . </s> <s> Seltskond avaldab seeria fotosid , kus rahuloleva näoga iludus sobrab mustas pesus , võtab ühelt kerekalt isandalt vastu tema mustad särgid , triigib ja lõpuks vaatab meile puhta särgirea kõrval seistes sügavalt silma . </s> </p>
<p> <s> Jah , Liis ei vea alt . </s> <s> Maailm kubiseb ebamäärase soolise identsusega naismeestest ja meesnaistest , pojad käivad homobaaris ja naised ei sünnita . </s> <s> Aga Liis peseb ja triigib , hoolitseb , on armas ja kindel ning kõige selle juures nii õnnelik , nii õnnelik . </s> </p>
<p> <s> Rahvus ei ole ohus , kui meil on selliseid naisi nagu Liis Tappo . </s> </p>
<p> <s> “ “ Põnev , ” hindab kaunitar silmade särades oma tööpäeva ” , kirjutab Seltskond . </s> </p>
<p> <s> Kui kõik naised elult nii vähe tahaksid ! </s> <s> Kui kindel oleks eestlase argipäev selles muutuste keerises . </s> </p>
<p> <s> Tore , et pesumaja spondeerib Liisi osavõttu Missis Globe'i võistlustel ja loodame , et Liis tõestab jälle , et Eestis on kõige ilusamad ja tublimad naised . </s> </p></div5>
            </div4>
          </div3>
          <div3 type="rubriik">
            <head> UUDISED </head>
            <div4 type="alamrubriik">
              <div5 type="artikkel"><head> Deco avab homme uksed </head>
<p> <s> 9. märtsil taasavab Kadriorus oma uksed Deco Galerii . </s> <s> Galerii avatakse uuesti samal tänaval , kus galerii varemgi paiknes , kuid uuel aadressil - Koidula 12a , A. H. Tammsaare Majamuuseumi ruumes . </s> </p>
<p> <s> Galerii avatakse <hi rend="rasvane"> Jaan Elkeni </hi> ja <hi rend="rasvane"> Anu Põdra </hi> ühisprojektiga “ Mina ja tema ” . </s> <s> Sel ühiskorteri tunnet simuleerival näitusel saab Elkeni maalisari “ Keha keemia ” endale järje , mis on ühtlasi dekoratiivseks fooniks Põdra seebist skulptuuridele . </s> </p>
<p> <s> 1988. aastal asutatud galerii Deco on Eesti esimene eragalerii . </s> <s> Alustanud väikese kunstitarvete ja müügigaleriina , profileerus Deco 1993 ümber tüüpiliseks näitusegaleriiks . </s> <s> Galerii tegevust tunnustas samal aastal oma kunstipreemiaga kultuurileht Sirp . </s> </p>
<p> <s> Galerist <hi rend="rasvane"> Epp Rebase </hi> sõnul on Deco näitusepoliitika põhirõhk endiselt suunatud nüüdisaegsele eesti maalile ja graafikale rõhuga abstraktsele ja geomeetrilisele laadile . </s> <s> Galeriis on eksponeeritud aga ka disaini , fotot ning erilaadseid projekte ( eesti-soome graafikamapi “ Tallinn-Helsingi ” esitlus ; eesti laste joonistused Rootsi kuninga sünnipäevaks , <hi rend="rasvane"> Tõnis Vindi </hi> projekt “ Celtic Livonia ” ) , samuti on korraldatud soome , saksa ja välis-eesti modernismiklassikute näitusi ning sellist profiili püüab Deco hoida edaspidigi . </s> </p>
<p> <s> Kümnendat edukat tegutsemisaastat märkis Deco Galerii 1998. aastal oma preemiate väljaandmisega . </s> <s> Need said Rootsis töötav <hi rend="rasvane"> Enno Hallek </hi> ( graafika ja objektide näitus , 1996 ) , <hi rend="rasvane"> Peeter Mudist </hi> ( kunstniku esimene graafikanäitus , 1996 ) , kunstiteadlane <hi rend="rasvane"> Harry Liivrand </hi> ( Halleki ja Mudisti näituste kureerimise eest ) , <hi rend="rasvane"> Ly Lestberg </hi> ( fotonäitus “ Armastan ” , 1997 ) ning Jaan Elken ( maalinäitus , 1997 ) . </s> </p>
<p> <s> Lestbergi homoseksuaalsete allüüridega aktifotonäitusest kujunes Deco kõige publikumenukam ja intrigeerivam väljapanek , ütles Epp Rebane . </s> <s> Põneva kuraatoriprojektiga on lubanud selle aasta kevade lõpul esineda <hi rend="rasvane"> Ants Juske </hi> . </s> <s> Selle aasta näituseplaanidesse kuuluvad muuhulgas <hi rend="rasvane"> Andres Toltsi </hi> , <hi rend="rasvane"> Vano Allsalu </hi> , <hi rend="rasvane"> Leonhard Lapini </hi> , <hi rend="rasvane"> Sirje Runge </hi> ja <hi rend="rasvane"> Mare Vindi </hi> väljapanekud . </s> </p></div5>
              <div5 type="artikkel"><head> Eesti kirjanduse aastaauhinnad määratud </head>
<p> <s> Kirjanduse aastaauhinna zhürii koosseisus <hi rend="rasvane"> Mall Jõgi </hi> ( esimees ) , <hi rend="rasvane"> Aare Pilv </hi> , <hi rend="rasvane"> Kristiina Ross </hi> , <hi rend="rasvane"> Vaino Vahing </hi> ja <hi rend="rasvane"> Piret Viires </hi> otsustas määrata auhinnad 2000. aastal ilmunud parimate tööde eest järgmiselt : <hi rend="rasvane"> proosa </hi> - Andrus Kivirähk , “ Rehepapp ” ( Varrak ) , <hi rend="rasvane"> luule </hi> - Hando Runnel , “ Mõistatused ” ( Ilmamaa ) , <hi rend="rasvane"> näitekirjandus </hi> - Mart Kivastik , “ Näidendid ” ( Eesti Keele Sihtasutus ) , <hi rend="rasvane"> esseistika </hi> - Maie Kalda , “ Mis mees ta on ” ( Underi ja Tuglase kirjanduskeskus ) , <hi rend="rasvane"> lastekirjandus </hi> - Valeria Ränik , “ Ülejõel , Kassilaiu pealinnas ” ( Elmatar ) , <hi rend="rasvane"> tõlge eesti keelde </hi> - Krista Kaer , tõlked inglise keelest : Doris Lessing , “ Kuldne märkmeraamat ” ; J. K. Rowling , “ Harry Potter ja tarkade kivi ” , “ Harry Potter ja saladuste kamber ” , “ Harry Potter ja Azbakani vang ” , “ Harry Potter ja tulepeeker ” ( kõik Varrak , kaks viimatinimetatut koos Kaisa Kaeraga ) , <hi rend="rasvane"> tõlge eesti keelest </hi> - Mai Bereczki ( koostaja ) , “ Kellade hellus ” I-II . </s> <s> Eesti luule antoloogia ungari keeles sarjas “ Minoritates Mundi ” ( Szombathely ) . </s> </p>
<p> <s> Vastavalt aastaauhindade põhimäärusele auhinnati eelmisel kalendriaastal esmakordselt ilmunud parimaid töid . </s> <s> Seega jäid vaatluse alt välja mitme silmapaistva tõlketeose kordustrükid , samuti valitud ja kogutud luuletuste kogud . </s> </p>
<p> <s> Pärast 1. veebruari 2001 ilmunud teosed , mille ilmumisaastaks on märgitud 2000 , delegeeritakse edasi järgmise aasta aastaauhinna zhüriile : Edvin Hiedeli tõlge ungari keelest - Dezsö Kozstolanyi “ Nero , verine luuletaja ” , Ilse Lehiste “ Keel kirjanduses ” , Heljo Männi “ Ilmarattal ” , Olavi Ruitlase “ Kail ” , Tarmo Tederi “ Jutte kambrist 27-1 ” ja Liivia Viitoli “ Ilmakoer Muki ” . </s> </p>
<p> <s> Kirjanduse aastaauhind antakse laureaatidele pidulikult kätte emakeelepäeval , Kristjan Jaak Petersoni sünnipäeval 14. märtsil . </s> <s> Tänavu möödub Kristjan Jaak Petersoni sünnist 200 aastat . </s> </p></div5>
              <div5 type="artikkel"><head> Venedikt Jerofejevi kultusteos “ Moskva - Petushki ” teatrilaval </head>
<p> <s> Veebruari keskel esietendus Peterburi teatris “ Prijut Komödianta ” lavastaja <hi rend="rasvane"> Georgi Vassiljevi </hi> versioon <hi rend="rasvane"> Venedikt Jerofejevi </hi> legendaarsest joomaromaanist “ Moskva - Petushki ” , mille peategelast on kriitikud tituleerinud Vene Ulysseseks ja zen-budistiks Nõukogude moodi . </s> </p>
<p> <s> Lavastaja Vassiljev on oma sõnul püüdnud teha poeetilist teatrit , et leida lavalist vastet Jereofejevi deliirse proosa vaimule . </s> <s> Tegevus toimub tühjal laval , peaosa mängib <hi rend="rasvane"> Andrei Krasko </hi> , kes on tuntust kogunud ka mitme filmirolliga . </s> <s> Lavastus on kriitikute sõnul tehtud algmaterjali suurepärase mõistmisega ja armastusega selle vastu . </s> </p></div5>
              <div5 type="artikkel"><head> Mustpeade majas kõlab haruldane rataslüüra </head>
<p> <s> 9. märtsil algusega kell 19 esinevad Mustpeade majas Rootsi pärimusmuusikud - vokaalansambel <hi rend="rasvane"> Fritfot </hi> ning kollektiiv nimega <hi rend="rasvane"> Nyckelharpaorkester </hi> . </s> </p>
<p> <s> Viimane koosneb kuuest muusikust , kes mängivad raskestidefineeritavat , keskaegsest rataslüürast põlvnevat ja Rootsi rahvatraditsioonis edasi arenenud haruldast instrumenti tema eri kujudes ja versioonides . </s> </p></div5>
              <div5 type="artikkel"><head> Mihhailovile tähtis fotopreemia </head>
<p> <s> Ukraina juudi-vene päritolu fotograaf , peamiselt Saksamaal ja Shveitsis töötav <hi rend="rasvane"> Boris Mihhailov </hi> , pälvis ühe kõige tähtsamaist Euroopa fotopreemiaist - Londoni Citibank Private Bank Photography Prize'i . </s> <s> Selle suurus on 15 000 Inglise naela ja preemia anti välja viiendat korda . </s> <s> Preemiale konkureeris 140 fotograafi kogu maailmast . </s> </p>
<p> <s> Mihhailovile määrati preemia kapitalismi tingimustes kodutuks ja seeläbi alkohoolikuiks muutunud Harkivi asotsiaalide portreede sarja eest , kusjuures fotograaf maksis oma modellidele honorari . </s> </p></div5>
              <div5 type="artikkel"><head> “ Itaallanna Alzhiiris ” Düsseldorfis - militaarse islamimaailma karikatuur </head>
<p> <s> Saksamaa juhtivaid ooperimaju , Deutsche Oper am Rhein Düsseldorfis käsitleb äsja esietendunud <hi rend="rasvane"> Christof Loy </hi> lavastuses <hi rend="rasvane"> Gioacchino Rossini </hi> koomilist ooperit “ L'italiana in Algeri ” kaasaegse militaarse islamimaailma karikeeritud võrdpildina . </s> </p>
<p> <s> Kunstnik <hi rend="rasvane"> Herbert Muraueri </hi> lavakujundus illustreerib ettekujutust koraani käskudele allutatud patriarhaarsest ja seisuslikust araabia ühiskonnast . </s> <s> Shikki euroopalikku ülikonda kandvale peategelasele Mustafale ( kasahhi bariton <hi rend="rasvane"> Oleg Brõjak </hi> ) vastanduvad efektselt mustades barandzhaades bei naisalamad ja automaatidega relvastatud laigulistes univormides õukondlased . </s> <s> Kuid tegemist pole Talebani rezhiimi moraalikäskude järgimisega - vangistatud itaallanna Isabella ( puertoriiko metsosopran <hi rend="rasvane"> Marta Marquez </hi> ) ei pea oma miniseelikuid vahetama kotitaoliste ürpide vastu , milles vaid kitsas pilu silmade jaoks . </s> </p>
<p> <s> Iga uut lavale ilmuvat tegelast peanoogutusega tervitavad ja hambaid paljastavad kaks krokodilli tuletavad aga saalisistujale Rossini koomilise ooperi commedia-dell'artelikke juuri ikkagi meelde . </s> </p>
<p> <s> H. L. </s> </p></div5>
              <div5 type="artikkel"><head> Warholi fotod New Yorgis </head>
<p> <s> New Yorgi uues fotokeskuses ICP Museumis - International Center for Photography - on kuni 19. märtsini avatud esimene popkunstnik <hi rend="rasvane"> Andy Warholi </hi> ulatuslik fotoretrospektiiv . </s> <s> Mõistetavatel põhjustel on näitusel Warholi fotodest väljas siiski vaid murdosa . </s> </p>
<p> <s> 1987. aastal surnud Warholist jäi järele tohutu kogus fotosid , umbes 60 000 - 100 000 (polaroid)fotot kokku 600 kastis . </s> <s> Warhol ei pidanud ennast professionaalseks fotograafiks ning enamasti ongi tegu amatööri toodanguga . </s> <s> Foto huvitas Warholi kui töövahend graafika ja maalide sünniks , ning kui isiklik ja edev mälestuse jäädvustus mõnest kuulsusest . </s> <s> Eelkõige huvitaski teda tabloidfoto : Hollywoodi tähed , reklaam , mood , muusikud , mannekeenid . </s> <s> Kuid oma polaroidfotosid publitseeris ta ka enda asutatud ajakirjas Interview Magazine . </s> </p></div5>
              <div5 type="artikkel"><head> Dali sünnimajja muuseum </head>
<p> <s> Kataloonias Figuerase linnas säilinud <hi rend="rasvane"> Salvador Dali </hi> sünnimajja kavandatakse kuulsa sürrealisti muuseumi . </s> <s> Tolles majas elas Dali esimesed kümme aastat , maalides seal ka oma kaks esimest õlimaali “ Iliase ” ja Piibli süzhee järgi . </s> </p>
<p> <s> Figuerase linn ostis kunstniku sünnimaja selle praegustelt omanikelt 110 miljoni peseeta ( umbes 9,8 miljoni krooni ) eest . </s> </p></div5>
            </div4>
          </div3>
          <div3 type="rubriik">
            <head> NÄDALA LUULETUS </head>
            <div4 type="alamrubriik">
              <div5 type="artikkel"><head> Armastus </head>
<p> <bibl> <author> <s> Marko Mägi </s> </author> </bibl> </p>
<p> <s> ma pole sind kunagi armastanud </s> </p>
<p> <s> mul pole midagi selga panna </s> </p>
<p rend="kaldkiri"> <s> 8. märts on rahvusvaheline naistepäev . </s> </p></div5>
            </div4>
          </div3>
          <div3 type="rubriik">
            <head> RAAMAT </head>
            <div4 type="alamrubriik">
              <div5 type="artikkel"><head> Liikuvad ikoonid </head>
<p> <s> Tõnu Kaalep lehitseb Kalju Suure uut fotoraamatut . </s> </p>
<p rend="rasvane"> <s> Kalju Suur . </s> <s> “ Noppeid kultuurikihist ” . </s> </p>
<p rend="rasvane"> <s> Suurkalju , 2000. 192 lk. </s> </p>
<p> <s> Me ju tunneme Kalju Suurt ? </s> <s> Kui nimi ja nägu ka kokku ei saa , siis lühikegi kirjeldus paneb kõik paika . </s> <s> Kalju Suur on üks tähtsamaid eesti fotograafe eelmise sajandi neljal viimasel kümnendil ; ja ta pildistab ka uuel sajandil . </s> <s> Kalju Suur on see lühemat kasvu vanem dzhentelmen , kes liigub ringi ennekõike Vabaduse platsi piirkonnas , istub tihti Wiiraltis , pakub daamidele kommi ja suudleb kätt . </s> </p>
<p> <s> See on Kalju Suure kolmeteistkümnes raamat . </s> <s> Üleelatud insult on pigem suurendanud tema töövõimet ; Kalju liigub küll kepi najal , kuid on ikka kohal , kui midagi kultuuriliselt olulist toimub . </s> </p>
<p> <s> Kalju Suur on portretist . </s> <s> Tema portreed ei ole liialt lavastatud , neis on tihti selge hetketabamuse reportaazhlikkus ; poseeritakse harva , või kui , siis poseeritakse väga dünaamiliselt , olles teadlikud fotograafi kohalolekust . </s> </p>
<p> <s> Inimesed on neil piltidel , nagu nad ise üldjuhul vist on . </s> <s> Selles mõttes oleks Kalju Suure pildid nagu vastandlikud igasugusele teadlikule meediamanipulatsioonile . </s> <s> Dokumentalisti pilguga peitub ta rahvamassi või dekoratsioonide taha , et siis üks klõps teha , tagajärjeks vahetu , kohati lausa ebaharilik portree . </s> <s> Seal võib olla grimasse , ootamatuid liigutusi , ehtsaid emotsioone ja muud , mida modelli hilisem tsensuur võibolla läbi ei lasekski . </s> </p>
<p> <s> Omaette teemaks on muidugi Kalju Suure piltide suhted ajalooga . </s> <s> Me näeme raamatus hulka tundmatuid noori loomingulisi trendiinimesi 70ndatest , kes nüüd on hoopis teistsugused ; ja me näeme hulka vanainimesi , kes pole ( mõtle , kui tore ! ) </s> <s> 80ndatega võrreldes oluliselt vananenud . </s> </p>
<p> <s> Me näeme ikoone , kes on ühesugused , sõltumata vanusest ja pildistamise ajast ; ja me näeme täielikke tundmatuid , kas või noort Peeter Volkonskit . </s> <s> Kes mäletab sellist pikkade juuste ja prillidega leebet noorintellektuaali ? </s> </p>
<p> <s> Muidugi on kultuuriringkonnas liikunud fotograafi zhanrikasutus küllaltki piiratud . </s> <s> Palju kontserte , palju pilte inimestest , pokaal käes . </s> <s> Kohvikupildid on lausa omaette nähtus , Wiiralt ja KuKu tunduvad aastaarve vaadates veel praegugi olevat elava seltsielu kohad . </s> <s> Kas Kalju Suur on ka Nokus pildistanud , jääb siit raamatust teadmata . </s> <s> Oleks loogiline . </s> <s> Tema üheks eeliseks on just põlvkondlikkust eirav haare , kõrvuti on ammusurnud kultuurikorüfee ja 18aastane beibartist . </s> </p>
<p> <s> Korrektori ilmne puudumine on muidugi toonud kaasa mõned piinlikud nimevead muidu armsalt naivistlikes pildiallkirjades . </s> </p>
<p rend="rasvane"> * </p>
<p> <s> Siiski , ka raamatu kujundus nõuab norimist . </s> <s> Anonüümne kujundaja ( stiililt lähedane eelmisi Suure fotoraamatuid kujundanud Aarne Mesikäpale ) on ladunud pilte ritta , mõeldes ennekõike kõigi piltide äramahutamisele , mitte pildirea dramaturgiale . </s> <s> Mitmed fotod , mis kannataks leheküljesuurust formaati , on ikkagi pisikesed ; mitmed küljed on täiesti fookusevabad ja koosnevad üksteisega heitlevatest ning üksteist nullivatest valgeraamsetest piltidest . </s> <s> Tervik võidaks , kui pilte oleks 10% vähem . </s> </p>
<p> <s> Pildiallkirjade Timesist õhkub ükskõikset haltuuralikkust . </s> <s> Ja kaanekujundus on lihtsalt diletantlik , midagi pole teha . </s> <s> Kui ma näen ilmselt moonutatud ja samas pretensioonikat trükikirja , nagu siin , siis jääb mul üle paluda , et sel oma tööd niigi häbeneval ( kuidas anonüümsust muidu seletada ? ) disaineril ei lastaks enam raamatuid kujundada . </s> <s> Kalju Suure fotod väärivad igatahes paremat . </s> <s> Kalju Suur on elav klassik ! </s> </p></div5>
            </div4>
            <div4 type="alamrubriik">
              <div5 type="artikkel"><head> Atsi käes on taevavõtmed </head>
<p rend="rasvane"> <s> AT . </s> </p>
<p rend="rasvane"> <s> “ Mina ja Käthe Kollwitz ” . </s> </p>
<p rend="rasvane"> <s> Kadikas , 2000. </s> </p>
<p rend="rasvane"> <s> Kujundus Piia Põldmaa . </s> </p>
<p> <s> See on väga ilus raamat . </s> <s> Kui ma raamatuid ei loeks , ostaks ma selle ikkagi , sest see on nii ilus . </s> <s> Ühtviisi karge ja romantiline , sobiks ta imehästi mu heledale peeglilauale nahksete ehtekarbikeste , lõhnaveepudelikeste ning kuivatatud roosikimpude vahele . </s> <s> See seisaks seal , süütu ja siivas . </s> </p>
<p> <s> Nii oleks siis , kui ma raamatuid ei loeks . </s> <s> Aga loen . </s> <s> ATSi uus raamat käib minuga tihti kaasas ja on servadest juba koledaks läinud , sest ma tahan seda ikka ja jälle pihku võtta . </s> </p>
<p> <s> ÜKS MU SõBRANNA ütles , et ATSi viimase kogu luuletused meenutavad talle teiste tuntud eesti luuletajate luuletusi . </s> <s> Aimub Karevat , Kaplinskit , Viidingut ... </s> <s> Mis siis ? </s> <s> See pole ju kaugeltki plagiaat . </s> <s> See on sümbioos heast eesti luulest ATSi kastmes . </s> <s> Ja seda kastet on palju . </s> <s> Tõeline maiusroog neile , kes seesugusest asjast peavad . </s> </p>
<p> <s> ATSi uue ( ja nagu kuulda on olnud , ka viimase ) luulekogu kohta ei saa öelda , et luuletused on endises headuses vmt. </s> <s> ATSi luuletused lähevad järjest paremaks . </s> <s> Võibolla on põhjus täiskasvanuks saamises - enam ei viitsi oma põlvkonna nimel sõna võtta , nagu esimeses kogus ( “ Ärge pange tähele ” , 1990 ) . </s> <s> Maailmavalu ja trots olid juba teises kogus ( “ Videvikus lepatriinulend ” , 1996 ) asendunud imetabase jutustamisoskusega pisut nukratel teemadel . </s> <s> “ Mina ja Käthe Kollwitz ” on ses mõttes samm edasi - siinsed salmid on rahulikud ja tunduvalt viimistletumad . </s> </p>
<p> <s> Samas on see ikka seesama ATS , kes kümmekond aastat tagasi , ketid kaelas ja sigaret sõrmede vahel , Tallinna tänavail uitas . </s> <s> Mõned motiivid ei kao : öö , linnud , lilled , aknad , linnatänavad , sigaretisuits ja vanad armsamad . </s> <s> See on ATSi algaine , millest vormub kõik muu . </s> <s> Vihm ja kevad ja tuul ja sügis ja käed ja tiivad ja suled ja sõber . </s> <s> Ka muinasjutulisem osa - lahingud , ratsanikud , nõiad , ärtu soldatid ja jaapanlannad . </s> <s> Ja midagi hoopis uut , mis kohati ehk võõrastavaltki mõjub - lood konnast , petersellilehte näsivast taevalapsukesest ja Kõigi Kasside Kuningast , jaani- ja jüripäevast . </s> <s> ATSi algaine annab lõputult võimalusi . </s> </p>
<p> <s> ATS tunneb hästi sõnu . </s> <s> Ta mängib nendega , väänab siit-sealt , seab neid ritta ja saadab siis laia ilma . </s> <s> ATSi mäng sõnadega on sama ettevaatlik ja õrn nagu ta jutustamisviiski . </s> <s> Natuke vanapäranegi , ent just see vanapärasus lisabki endisele pungilikkusele selle seletamatu fluidumi , mille tõttu ATSi luuletusi hea lugeda on . </s> </p>
<p> <s> KUI LUULETAJA ON NAINE , võetakse alati üles armastuse teema . </s> <s> ATSi armastus on õrn , kohati pelglikki . </s> <s> “ Armastus tuleb ja läheb , ” ütleb ta ( lk 59 ) . </s> <s> Neis luuletustes puudub underlik erootika , alastus ja kirg . </s> <s> Kui seda veidi ongi , lõpeb kõik halli hommiku ja kajakatega , kes silmi sihivad ( lk 26 ) . </s> <s> On vaid habras mäletamine , uned ja eemalt viipavad käed . </s> <s> See on nii lihtne ja tavaline ja sellepärast ka nii oma . </s> <s> Võibolla on ATSi tegelik armastus peidetud hoopis tema ballaadlikesse luuletustesse , näiteks mulla ja rohukõrrekese vahele ( lk 67 ) või Kuninganna ja Ärtu Soldati teineteisepiidlemisse ( lk 62 ) ? </s> </p>
<p> <s> See polegi oluline . </s> <s> Oluline on see , et kui neid luuletusi loed , jääb aeg nagu seisma ja usud , et ATS ongi see , kelle käes on taevavõtmed ( lk 38 ) . </s> </p>
<p> <s> KERTTU RAKKE </s> </p></div5>
            </div4>
            <div4 type="alamrubriik">
              <div5 type="artikkel"><head> Luule lunastavast jõust </head>
<p> <s> Toomas Haug kirjutab Debora Vaarandist , kui XX sajandi luuletajast . </s> </p>
<p rend="rasvane"> <s> Debora Vaarandi . </s> <s> “ See kauge hääl ” . </s> </p>
<p rend="rasvane"> <s> Ilmamaa , 2000. 190 lk. </s> </p>
<p> <s> Debora Vaarandi valikkogu “ See kauge hääl ” järelsõnas kirjutab Viivi Luik väga ilusasti tema luulest . </s> <s> Harva on 15 lausega ära öeldud nii palju , tegelikult kõik . </s> <s> Tekib ületamatu tahtmine seda tsiteerida : “ Debora Vaarandi ( sündinud 1. oktoobril 1916 ) kehastada eesti luules on karmid mereavarused , lipud ja leegid , raskete tuliste äärtega piiblipilved . </s> <s> Vaarandi avarused ei ole kunagi unelevad . </s> <s> Need on voogavad ning ärevad ja võib uskuda , et silmapiir varjab väehulki lippudega , seal toimub rahvasterändamisi telkide ja kaamelitega , liigub sõduritevoore , puhkeb tulekahjusid ning revolutsioone , sünnib uusi aegu . </s> <s> Selle avaruse värv on punane . ” </s> <s> Ja veel , natuke isiklikumalt : “ Alati ja möödapääsmatult vaatab meid selle luuletaja ridade vahelt tark , läbinägev pilk . ” </s> </p>
<p> <s> Ma ei tea , kas sõna “ alati ” on leidnud selles lauses oma õige koha , aga minulgi on Debora Vaarandiga pisut eriline suhe : juhuse kombel avaldasin oma esimese arvustuseharjutuse tema luulekogu “ Tuule valgel ” ( 1977 ) kohta . </s> <s> Tõsi küll , ajad olid mõnevõrra muutunud . </s> <s> Need ärevad voogamised , lipud ja revolutsioonid olid küll veel olemas , aga seesmiselt tühjaks kuivanud . </s> <s> Nende asemele oli ausalt öeldes pugenud skepsis . </s> <s> Sellest kogust püsivalt meelde jäänud luuletuste hulgas on seepärast näiteks “ Talveöö ” - intiimne seisundiluuletus , milles “ mina ” justkui sulab või hajub luulesse . </s> <s> Luule on võtnud Linnutee kuju ja kutsub luuletajat “ ära ” . </s> </p>
<p> <s> VõIKS MõELDA NII : luule , mis Debora tekstuaalses isikus ennast ilmutab , seal üha võimust kogub , ületab lõpuks kõik tõkked iseenda ja luuletaja vahel , mässib ta hellasti sisse ja viib ära . </s> <s> Kuhu ? </s> <s> Mõistagi eesti luuleigavikku . </s> <s> Tõstab üles ajaloost , kuhu Vaarandi oli ennast oma eelmiste kogudega kindlalt sisse kirjutanud , ja viib igavikku . </s> <s> Seal asuvad tekstid , mis ei kirjelda enam midagi ajalooliselt määratletavat , vaid hoopis midagi muud . </s> <s> Seal valitseb luule täielik eneseküllasus ja suveräänsus . </s> <s> Ta ei ole enam kuhugi pööratud ega vahenda enam midagi . </s> <s> Ei kajasta enam maailmale suunatud luuletaja rahutust või maailmast lähtuvat valu ja rõõmu luuletaja hinges . </s> </p>
<p> <s> Konkreetne maailm , mis asub luule ja luuletaja vahel , on nagu ära kadunud , kõik on saanud üheks “ ärevuseks ” või üheks “ vaikuseks ” . </s> <s> Kõigest on saanud täiuslik , igavikuline süntees . </s> <s> Nagu näiteks “ Tuule valgel ” nimiluuletuses , mis tähenduslikult on paigutatud valimiku lõppu : “ mina ” käib tuule valgel mererannas , pea kohal tähed . </s> <s> Muidugi meenuvad meile Vaarandi kodused paigad Saare- ja Hiiumaa ja Kassari , ja võibolla isegi valss , kalurid ja ülestõus , aga me ei näe neid . </s> <s> Nad kõik on sünteesitud merekohinaks , igaveseks rännuks . </s> <s> Niisuguseid lõpetavaid , luule triumfi kehastavaid luuletusi on Vaarandi seni viimases originaalkogus õige palju . </s> <s> Seal on sügav sinine rahu , Aiast lahkumine , öö ja uni . </s> </p>
<p> <s> Kõnesolev kogu annab tooni ka vaadeldavas valimikus . </s> <s> Temast on valimikku võetud peaaegu kõik luuletused , “ Rannalageda leivast ” ( 1965 ) umbes kolmveerand ja “ Unistajast aknal ” ( 1959 ) ligi pool . </s> <s> Lisaks mõned palad nn sõjajärgse perioodi luuleraamatutest ( “ Põleva laotuse all ” , 1945 ; “ Kohav rand ” , 1948 ; “ Selgel hommikul ” , 1950 ) . </s> </p>
<p> <s> VALIKUPRINTSIIPI VAAGIDES hakkavad mõned luuleread tunduma eriti tähenduslikena . </s> <s> Näiteks : “ Otsin oma lugu / kõikide kadunud asjade seast . </s> /---/ <s> Läbi sorin kõik vana ja uue koli . / Oli ometi , oli ju ? ” </s> <s> Oli , kindlasti oli , aga siinsest , igavikku tendeerivast valimikust on selle loo rahvalik-eepiline ja ajalaululik kude tõepoolest taandatud . </s> <s> See on kude , mida loovad luuletused sõjakoledustest , Moskvast , Saaremaast , Volga-Doni kanalist , kolhoosipidudest , rõõmsast kommunismiehitamisest , Alla Marist ja paljust muust . </s> <s> Ühesõnaga , välja on jäänud valdav osa poliitilist ajaluulet , ideoloogiliselt lõhestatud maailma värsistusi . </s> </p>
<p> <s> Üks osa ka sellest , mida nii ilusasti iseloomustab Viivi Luik . </s> <s> Isegi “ Tuule valgel ” kogust puudub luuletus kreeka kommunistist Glesosest “ Inimene kannab lippu ” . </s> <s> Väljajäänu on sama kõnekas kui sissevõetu . </s> <s> Sest välja on jäänud palju ajalikku ( ka värsitehnilises mõttes ) , sealhulgas sotsiaalse utoopia värsistusi , mis jutustab luuletaja “ vana ja uue koli ” sisse ära kadunud lugu . </s> </p>
<p> <s> Muidugi toob see valimiku piires kaasa tähendusnihkeid . </s> <s> Kuna ajalaululik taust jääb hõredaks , siis ei tajuta ehk enam ka näiteks legendaarse luuletuse “ Lihtsad asjad ” omaaegset ilmutuslikku tähendust . </s> <s> Ei mõisteta värsside “ Astusin lihtsate asjade juurde , / toetusin lihtsale heale ” suuresõnalisele kommunismi-utoopiale vastanduvat programmilisust , suunanäitu eesti luulele 1950. aastate lõpul . </s> </p>
<p> <s> Ajaloolane võiks arvata , et see oli stalinismist eemalduv NLKP XX kongress , mis sünnitas lihtsate asjade luule , omalaadse Debora Vaarandi müüdi . </s> <s> Aga parem on mõelda , et see oli luule täiesti ekstreemses stiihias endas peituv lunastav jõud . </s> <s> Ja et see oli , luulerahvas nagu me tol ajal asjaolude kokkulangemise tõttu olime , mingil määral ka “ meie ” jõud . </s> <s> Et see oli toosama Linnutee , mis vedas tekstuaalse Vaarandi läbi nõukoguliku ajaloo ja ideoloogiliselt lõhestatud maailma suveräänse luule triumfini . </s> <s> Hea küll , võibolla on luule niisugune isikustamine õõnes . </s> <s> Ütleme siis , et selleks vedavaks jõuks oli veri . </s> </p>
<p> <s> Tõepoolest . </s> <s> Veri on väga pingestatud kujund . </s> <s> Teame ju , et verest , mis ükskord valati kuritööna , sai lunastav armuand . </s> <s> Selles kujundis on vaarandilikku vitaalsust , aga ka lein ja surm . </s> <s> “ Jälle pikas vereriides astub isamaa , / jälle verelilled tõusevad ta pinnast ” , kirjutab ta luuletuses “ Koidulaga ” ( puudub valimikus ) . </s> <s> Küllap loeti seda luuletust ka sel päeval 1946. aastal , kui Kroonlinnast toodud Koidula põrm Metsakalmistule ümber maeti . </s> <s> Nii et koidulalikus kujundisüsteemis on see ka Koidula veri . </s> <s> Ja eks olnud Vaarandi sel ajal nagu taassündinud Koidula ise , mitte üksi välimuselt , vaid ka oma noore esinaisluuletaja missioonilt . </s> </p>
<p> <s> UNDERILE PüHENDATUD hilisluuletuses aga kinnitatakse “ siin kus / närbumata õitseb su veri / Marie ” . </s> <s> Ja tuule valgel kõndija kuuleb “ oma vere vihast koske ” . </s> <s> See vereliidu sümboolika sugereerib mõtte , et Vaarandi luuletee kordab omal viisil Koidula-Underi arengutsüklit , on selle isikupärane peegeldus . </s> </p>
<p> <s> Aga verd on veel palju rohkem . </s> <s> ( “ Selle avaruse värv on punane ” . ) </s> <s> See on kohal ka nendes värssides , kus sõna ennast otse ei mainita . </s> <s> See on värssides “ 14. juunil 1940. aastal saabusid esimesed / vangide eshelonid Oswiecimi ” . </s> <s> Ja hädahüüus “ Kõik surmad mu sisikonnas / kisendavad ja püüavad valla : Hiroshima ! ” </s> <s> ( puudub valimikus ) . </s> <s> Ja verd nõrgub ka värssidest “ Vanikud punume kallile / armsa Stalini pildile / lauludki laseme kõlada / suurele juhile , sõbrale ” ( puudub valimikus ) . </s> <s> Nii see on . </s> <s> Ei maksa unustada , et Debora Vaarandi on XX sajandi luuletaja . </s> <s> Ja et see oli sajand , mil oli palju luulet ja palju verd . </s> <s> Aga me oleme sellest nüüd juba nii kaugel - ja hetkel nii lähedal Vaarandi luulele - , et näha : verd , mis kätkeb endas nii kuritööd kui ka armuandi , ja luulet , mis lunastab ja teeb targaks . </s> </p></div5>
            </div4>
          </div3>
          <div3 type="rubriik">
            <head> MOODNE AEG </head>
            <div4 type="alamrubriik">
              <div5 type="artikkel"><head> Über </head>
<p> <s> <hi rend="rasvane"> Arvete maksmine õigel ajal </hi> . </s> <s> Maksja säästab nõnda enese närve ja pärast pole kellelgi teisel ka kobisemist . </s> </p>
<p> <s> <hi rend="rasvane"> Ausad Eesti suusatajad </hi> , kes ei tarvita erinevalt Soome kolleegidest dopingut ega saavuta ka märkimisväärseid tulemusi , kui üksikud erandid välja arvata . </s> </p>
<p> <s> <hi rend="rasvane"> Mark Soosaar </hi> , kes soovitab erootiliselt vananeda . </s> </p>
<p rend="rasvane"> <s> Unter </s> </p>
<p> <s> <hi rend="rasvane"> Arved üleüldse </hi> . </s> <s> Kellele meeldiks maksta mingisuguseid arveid ? </s> <s> Ega vist kellelegi . </s> </p>
<p> <s> <hi rend="rasvane"> Uudishimulikud tüübid </hi> , kes ei mõista pangaautomaadi juures järjekorras distantsi hoida ja kiikavad üle inimese õla , kes seal parajasti toimetab . </s> <s> Nii , et viimane peab automaati oma kehaga kaitsma ja katma võõraste pilkude eest . </s> </p>
<p> <s> <hi rend="rasvane"> Tartu maitse imbumine Tallinna </hi> , näiteks ööklubi Decolte avapeo ja sisekujunduse kujul . </s> <s> Tartus tehtagu mis iganes , aga pealinnale jäägu ikka pealinna aura . </s> </p>
<p> <s> NäDALA SÕNA </s> </p>
<p> <s> 'irw ! </s> ' </p>
<p> <s> irw ! - lühend sõnast “ irvitama ” . </s> <s> Pärit interneti jututubadest , nüüd hakkab jõudma kõnekeelde , asendab naerupahvakut . </s> <s> Eriti naljakal elujuhtumil kasutatakse kujul “ megairw ! ” . </s> <s> Kämbi mõttes kasutatakse ka väljendeid “ Tui Irw ! ” , “ Indrek Irw ! ” , “ Anton Irw ! ” ja “ Irw ojal joob ! ” . </s> </p></div5>
            </div4>
            <div4 type="alamrubriik">
              <div5 type="artikkel"><head> Mõõk ja ingel </head>
<p> <bibl> <author> <s> Jakob Karu </s> </author> </bibl> </p>
<p> <s> Meediafriigi elu on seotud kuupäevade ja kellaaegadega , mil võiks midagi kuulda , näha või lugeda . </s> </p>
<p> <s> Minu ühe lemmikkolumnisti , Timesis kirjutanud John Diamondi ülemöödunudlaupäevane kolumn ( <hi rend="kaldkiri"> <gap rend="hüperlink"/> ,, 472,00.html ) </hi> ilmus internetti isegi varem kui vaja . </s> <s> Möödunud reedel lõuna paiku teatas Timesi netikülg Diamondi surmast . </s> <s> Mida oli ammu karta . </s> <s> Viimased neli aastat olid Timesi laupäevase ajakirjalisa lugejad lugenud ikka sellest , mida tunneb lootusetu vähihaige , 47aastane juudisoost inglise ajakirjanik . </s> </p>
<p> <s> Ma sattusin Diamondi kolumni lugema juhuslikult . </s> <s> Ma kardan koledaid haigusi ja pidulauda sattuva meediku professionaalkretiinne jutt võib mu viia minestuse äärele , kuid Diamond oli erand . </s> <s> Ma tundsin , et pean tema lugusid lugema . </s> <s> Ta kirjeldas kohutavaid meditsiiniprotseduure ja omaenda füüsilist seisu ( viimased paar aastat suhtles ta kõrivähi ohvrina maailmaga põhiliselt taskuplokki kritseldatud lausete või e-mailide kaudu ) , kuid selle kõrval olid uskumatu vaimukus , ebatavaline avameelsus ja suutlikkus oma saatust teades siiski edasi elada kui dünaamiline ja loov inimene . </s> <s> Käia pidudel , kuigi suutes vaid vedelikke tarbida ; reisida , ehitada mudellennukeid ja aina kirjutada . </s> <s> Kolm kolumni nädalas eri lehtedes , pluss muud kirjatööd . </s> <s> Ja kolumnistist ning edukast kokaraamatukirjanikust naine Nigella Lawson ja kaks väikest last . </s> </p>
<p> <s> Verbaalse geeniusena ( kolleegidest nekroloogikirjutajad räägivad tema osavusest kirjutada ükskõik millest ) oli tal lihtsam tuua lugejani see , mis talle oluline tundus . </s> <s> Haigus tegi temast parema kirjutaja . </s> <s> Enesekesksus oli pluss . </s> <s> Ta ei esitanud oma haigust võitlusena . </s> <s> Tema kolumne kasutatakse nüüd arstide ja õdede õpetamisel . </s> </p>
<p rend="rasvane"> * </p>
<p> <s> “ Ta oli inimene , kes ei saanud aru , missugune õnnistus oli selge hääl , kes sõi , ilma et oleks peatunud , et mõelda toidu tähelepanuväärse aroomi üle , kes oli kriminaalselt enesekeskne oma sõnakasutuses , kes pidas oma naist , lapsi ja sõpru enesestmõistetavaks . </s> <s> Lühidalt , ta ei saanud aru , et on elus , ” kirjutas John Diamond paar aastat tagasi endast . </s> </p>
<p> <s> Kas sa oled elus , armas lugeja ? </s> <s> Kas sa saad aru , mis lahutab sinu ägamisi kehva elu , väikese palga , lollide inimeste , rumala valitsuse üle tegelikest küsimustest ; kas või sellest , mida tajub inimene , kes teab , et võib iga hetk surra ? </s> </p>
<p> <s> Ma vahtisin reede õhtul Lasnamäe ääre pimedusse ja tundsin , et pean olema ühelt poolt leebem ja parem inimeste vastu ; ja teiselt poolt veelgi karmim jama suhtes . </s> <s> Ühesõnaga , tuleb olla nagu mõõgaga ingel , hea ja samas halastamatu . </s> <s> Naiivne mõte küll , mis teha . </s> <s> Seda otsustanud , hakkas mul parem ja ma jäin magama . </s> <s> Aitäh , John . </s> </p></div5>
            </div4>
            <div4 type="alamrubriik">
              <head> ÕHUS </head>
              <div5 type="artikkel"><head> Ken &amp; Tolk - viies võim </head>
<p> <bibl> <author> <s> Martin Palm </s> </author> </bibl> </p>
<p> <s> Pühapäeval , 25. veebruaril olin Eesti Televisiooni õhtust kava vaadates meeldivalt üllatunud . </s> <s> ETV täitis tubli pool tundi oma eetriajast tempoka , nahhaalse ja absurdipiiril jalutava saatega : “ Esto-TV ” . </s> <s> Olin küll näinud , kuidas Ken &amp; Tolk vahetavad moekunstnik Judashkiniga lipse või kuidas Marica Lillemets annab intervjuud Läti moeajakirjanikule ehk Kenile ( tõlgiks Tolk ) , kuid viimane saade jättis kõik varju . </s> </p>
<p> <s> Mulle meeldib , et Kenist &amp; Tolgist ei õhku Tartu ajakirjanduskateedrit või Tallinna telerezhiid . </s> <s> Ilmselt nad ei tea ega saa kunagi teada , millest koosneb uudis või mis asi on faktiviga . </s> <s> Eetika ? </s> <s> Kes see oli ? </s> <s> Moraal ? </s> <s> Eee , mida see tähendab ? </s> <s> Nad ei tea neid sõnu . </s> <s> Samamoodi on mõisted “ südametunnistus ” , “ aupaklikkus ” , “ hierarhia ” ja “ mõõdutunne ” nende jaoks hiina keel . </s> </p>
<p> <s> Neil , kes pole kunagi näinud BBC telejaama koomikut Dennis Pennist või ärganud Capital FMi hommiku-DJ Steve Penki naljade saatel , võib olla pisut raske mõista , mis asja need Ken &amp; Tolk siin üldse üritavad . </s> <s> Mis mõte sellel saatel on ? </s> <s> Mida te raiskate enda , teiste ja ETV kallist aega ? </s> </p>
<p> <s> See on hea küsimus ja seda võiks küsida Dennis Pennise karakteri loonud koomikult Paul Kaye'ilt . </s> <s> Tema kehastatud punapäise punkar-teleajakirjaniku terava keele tõttu pidi Madonna katkestama pressikonverentsi . </s> <s> Näitleja Steve Martin jättis pooleli PR-tuuri . </s> <s> Joan Collinsile kinkis komplimendi : “ Te näete välja nagu miljon liiri . </s> <s> See teeb alla 430 naela . ” </s> </p>
<p> <s> “ Esto-TV ” mahub Dennis Pennisega sarnasesse paati . </s> <s> Siin ei ole <hi rend="kaldkiri"> keep smiling </hi> ut või pateetilist ja ülemängitult “ siirast huvi ” saatekülalise vastu . </s> <s> Naljad on ehtsad , sõim on teenitud , inimesed on inimlikud ja arvan , et üsna raske on nii ehedat saadet linti saada . </s> <s> Ken &amp; Tolk mängivad mängu , milles kõik , mis pole keelatud , on lubatud . </s> <s> Pannes Keni muretu süüdimatuse kokku Raini pehme sarkasmiga , võib kindel olla , et miski pole kindel . </s> <s> “ Esto-TV ” kaamera ees on kõik võrdsed . </s> <s> Kuid teleka taga näib , et mitte . </s> </p>
<p> <s> Tegelikult on see segadus , mida see saade oma olemasoluga külvab , väga lõbus . </s> <s> Kokku tuleb Avaliku Sõna Nõukogu , kirjutatakse mingeid kaebusi , helistatakse kõrgematesse instantsidesse ja jälle tuuakse mängu sõna “ maksumaksja ” . </s> <s> Lapsik , eks. </s> <s> Minu tuttavad maksu-maksjad rääkisid , et nad polnud ammu telekat vaadates nii naernud . </s> </p>
<p> <s> Pole õige heita “ Esto-TV ” kambale ette , et nende saated on arulagedad , sihilikult laimavad ja solvavad . </s> <s> “ Esto-TV ” pole ju lihtsalt absurditeater või , vastupidi , surmtõsiseid probleeme käsitlev saade . </s> <s> See on meelelahutuslik ajakirjandus , mille erinevus traditsioonilisest zhurnalistikast on üsna selge : “ Esto-TV ” on huvitav , kõik muu igav . </s> <s> Sest Ken &amp; Tolk hakkavad lihtsalt tegutsema sealt , kus teised ajakirjanikud oma tegevuse lõpetavad . </s> <s> Näiteks siit . </s> </p></div5>
            </div4>
          </div3>
          <div3 type="rubriik">
            <head> ARHITEKTUUR </head>
            <div4 type="alamrubriik">
              <div5 type="artikkel"><head> Oscar Niemeyer - poeetilise võimalikkus modernismis </head>
<p> <s> Ingrid Lillemägi tutvustab Brasiilia kuulsaimat arhitekti . </s> </p>
<p rend="rasvane"> <s> Näitus Oscar Niemeyer - modernismi ikoon Rotermanni Soolalaos . </s> <s> Avatud 1. aprillini . </s> <s> Film Niemeyerist algab igal täistunnil . </s> </p>
<p> <s> Brasiilia kuulsaima arhitekti Oscar Niemeyeri staatus modernismi viimase elava klassikuna on vastuoluline . </s> <s> Nooruses tugevalt mõjutatud Le Corbusier'st , kellega koos ta projekteeris oma esimese suurema ehitisena Haridusministeeriumi Rio de Janeiros ( 1936 ) , on ta edasises loomingus pidevalt otsinud oma poeetilisele , individualistlikule loomelaadile sobivamat alternatiivi . </s> </p>
<p> <s> Modernistliku dogma <hi rend="kaldkiri"> form follows function </hi> asemel on Niemeyer öelnud , et funktsionaalne on vorm , mis on eelkõige ilus . </s> <s> Hoone idee ja skulpturaalne vorm peab olema haaratav ühe pilguga . </s> <s> 1950. aastate kontekstis seondub Niemeyer pigem abstraktse ekspressionismi geenius-kunstniku ideaali kui tolleaegsete arhitektide ratsionaalsuse ja industrialiseerimistaotlustega . </s> </p>
<p> <s> Niemeyeri vabavormilise modernismi varaseimaks väljenduseks on hooned Pampulha kuurortlinnas . </s> <s> Tõeline tähetund algas aga 1956. aastal , mil temast sai sisemaale rajatava uue pealinna Brasilia peaarhitekt , ülesandeks kõigi administratiiv- ja enamiku eluhoonete projekteerimine . </s> </p>
<p> <s> Harva on arhitektil õnne oma visioonid nii suurejooneliselt ellu viia . </s> <s> Uus linn pidi sümboliseerima postkoloniaalse ajastu lõppu ja rahvusriigi algust , ühendama riigi territooriumi ja heterogeenset elanikkonda . </s> <s> Tuleviku taotluste arhitektuuriliseks väljenduseks said valged betoonpinnad , abstraktsed ja õhulised geomeetrilised vormid , mille koosmõjus ei puudu teatav pateetika . </s> </p>
<p> <s> Linna tseremoniaalsele peateljele projekteeris Niemeyer paraadses ühtluses kümme ministeeriumihoonet , telje lõppu Kongressihoone , justiitsministeeriumi , presidendipalee ja panteoni . </s> <s> Topelttahuka ning nõgusa ja kumera taldrikulaadse vormiga Kongressihoone on omandanud Brasiilia sümbolkujutise väärtuse , olles ühtlasi Tallinna Viru hotelli eeskujuks . </s> </p>
<p> <s> Emigratsiooniaastatel 1964-74 projekteeris Niemeyer monumentaalseid hooneid Prantsusmaale , Itaaliasse , Alzheeriasse ja Iisraeli . </s> <s> Naasnud kodumaale , jätkab ta tegevust siiani , viimasteks olulisemateks ehitisteks Niteroi moodsa kunsti muuseum ja Ladina-Ameerika memoriaal Sao Paulos . </s> <s> Vaatamata muutuvatele trendidele maailma arhitektuuris on ta jäänud truuks plastilisusele ja üldistatud modernistlikele vormidele , inspireerudes Brasiilia jõulisest ja suurejoonelisest loodusest . </s> </p>
<p> <s> Niemeyeri olulisemaid panuseid modernistlikku arhitektuuri ongi betooni modelleerimise originaalsus ja oma lennukate ideede realiseerimiseks vajalikud tehnilised arendused koostöös insener Joaquim Cardoso ja Pier Luigi Nerviga . </s> <s> Niemeyer ja Lucio Costa tõid brasiilia arhitektuurile rahvusvahelise tuntuse . </s> <s> Tänu Niemeyeri kommunistlikele vaadetele oli ta ühena vähestest hinnatud eeskuju ka Nõukogude Liidus . </s> <s> Oscar Niemeyeri loomingut on tunnustatud Pritzkeri auhinnaga 1988. ja RIBA kuldmedaliga 1998. aastal . </s> </p></div5>
            </div4>
          </div3>
          <div3 type="rubriik">
            <head> POP </head>
            <div4 type="alamrubriik">
              <div5 type="artikkel"><head> Simply Red “ It's Only Love ” </head>
<p rend="rasvane"> <s> ( East West ) </s> </p>
<p> <s> See siin on Simply Redi armastuslugude <hi rend="kaldkiri"> best of </hi> , kuid enne kui midagi räägime , teeme selgeks , kus on <hi rend="kaldkiri">point</hi>. <hi rend="kaldkiri"> Point </hi> on selles , et jutuks on “ ainult ” armastus , “ kõigest ” armastus , magedus ja pisendus ja resümee , mitte aga asi ise . </s> <s> Kindlasti mitte midagi nii pöörast ja enneolematut nagu näiteks seks . </s> <s> Tõepoolest , vaid vähesed peale Mick Hucknalli oskavad armastusest laulda nii , nagu see oleks midagi , millega pärast sööki suud loputada . </s> <s> Vähestele teistele tähendab <hi rend="kaldkiri">soul</hi>-stilistika just seda õiget tooni , millega pitsat tellida . </s> <s> Ei , pagan , need väited on ebaõiglased - konkurents on tegelikult tihe . </s> <s> Me räägime siin tervest traditsioonist ja teist oleks minu suhtes vastutulelik tema piirjooned ise paika panna . </s> <s> Siis võiksime koos vältida neisse piiridesse kinnijäämist . </s> <s> 3 </s> </p>
<p rend="rasvane"> <s> TÕNIS KAHU </s> </p>
<p rend="rasvane"> <s> Peplab </s> </p>
<p rend="rasvane"> <s> “ It's not the drug ” </s> </p>
<p rend="rasvane"> <s> ( PIAS ) </s> </p>
<p> <s> Peplab on mahe tarbe-elektro . </s> <s> Selline , mis konkureerib suvaliste oma ala tippudega ( The Notwist , Plone , Uni , Phonem jne ) . </s> <s> Ühe minuti . </s> <s> Sest siis saabub <hi rend="kaldkiri">techno</hi>-nui ( “ Dreamfever ” ) , mis eelkirjutatusse korrektiive teeb . </s> <s> Järjekorras ootavad veel <hi rend="kaldkiri">house</hi>'i-nui ( “ It's Not the Drug ” ) ja garaazhi-nui ( “ Ride The Pony ” ) . </s> <s> Kui see kõik korralikult ära on kuulatud , võiks juba loobuda , vastasel juhul ollakse sunnitud ära kuulama veel mitu samasugust . </s> <s> Teiste lugudega võrreldes “ vääravad ” mõningal määral esile “ Bubba ” ja “ Cool Baby ( Psychic Hiker ) ” tänu oma väärakale sämplivalikule . </s> <s> Kui seda ka poleks , siis poleks vist üldse midagi . </s> <s> 4 </s> </p>
<p rend="rasvane"> <s> ERKKI LUUK </s> </p>
<p rend="rasvane"> <s> Mark Kozelek </s> </p>
<p rend="rasvane"> <s> “ Rock 'N' Roll Singer ” </s> </p>
<p rend="rasvane"> <s> “ What's Next To The Moon ” </s> </p>
<p rend="rasvane"> <s> ( Badman Recording Co. ) </s> </p>
<p> <s> Mark Kozeleki ja Red House Paintersi tehtud <hi rend="kaldkiri">cover</hi>'id on alati kõva sõna - näiteks Paul McCartney lollakas “ Silly Love Songs ” on Kozelekil südantlõhestav ballaad , mängleva kergusega muudab ta tundmatuseni enamikku originaale ja tunnistab isegi , et valib algmaterjaliks ainult “ most fucked-up ” lood . </s> </p>
<p> <s> Kozelek ootab parasjagu oma ansambli 1997. aastal salvestatud albumi avaldamist ( lõpuks ometi ) . </s> <s> Vahepeal on aega olnud küllaga ja käesolevale minialbumipaarile mahub kokku kümme versiooni AC/DC repertuaarist . </s> <s> Liialdus ? </s> <s> Kindlasti . </s> <s> Samas ei tunneks ükski AC/DC fänn ilma plaadiümbrist nägemata siit ühtki pala ära . </s> <s> Kohati tuleb küll meelde Neil Young , Kozi tuntud lemmik , aga pigem kipuvad need plaadid ikka akustilise folk- või <hi rend="kaldkiri">country</hi>ballaadi poole . </s> </p>
<p> <s> Nukrameelse lüüriku loomevõime suhtes muret tunda ei tule - inspiratsiooni on üle jäänud ka kahe imehea originaalloo jagu ; nagu ikka , on need sügavamad ja tundelisemad kui Kozeleki iroonilised töötlused võõrast muusikast . </s> <s> 7 </s> </p>
<p rend="rasvane"> <s> SIIM KALDER </s> </p>
<p rend="rasvane"> <s> Bill Frisell </s> </p>
<p rend="rasvane"> <s> “ Blues Dream ” </s> </p>
<p rend="rasvane"> <s> ( Nonesuch ) </s> </p>
<p> <s> Bluus : midagi , mis on valmis , mida ei saa enam kunagi muuta , lõputud laulud plantaatori malgast õllejoojatele , kes ei suuda enam omakorda aru saada , mis see on , millest neile lauldakse . </s> </p>
<p> <s> Ja üha kahvatumaks muutuvad tõlgendused . </s> <s> Claptoni vaimu korduv ilmumine . </s> <s> Segadus laval . </s> </p>
<p> <s> Siseneb Bill Frisell , moodne kitarrikangelane , kes valdab vist kõiki zhanre . </s> <s> Koos temaga on veel pool tosinat muusikut , keda võiks seostada ennekõike jazziga . </s> <s> Aga see , mis kõlab , ei ole mingi jazz . </s> <s> Siin on tegemist lihtsa , kuid kunstipärase bluusi ja kantriga . </s> <s> New Yorgi multikultuursest ja moodsusele orienteeritud keskkonnast läbi käinud bluus võib ju kõlada lihtsa ja leebena , on aga tegelikult midagi muud . </s> <s> Värskendav . </s> <s> 7 </s> </p>
<p rend="rasvane"> <s> TÕNU KAALEP </s> </p>
<p rend="rasvane"> <s> Faudel </s> </p>
<p rend="rasvane"> <s> “ Samra ” </s> </p>
<p rend="rasvane"> <s> ( Universal ) </s> </p>
<p> <s> Minu tänane lemmiklaul on sellel plaadil . </s> <s> Lugu nimega “ Rohi ” . <hi rend="kaldkiri"> Khorji aliya , khorji aliya , khorji aliyaana ma gadditche </hi> ! </s> <s> Justkui oleks Talking Heads islami usku astunud , võtnud kampa bussitäie Orani kõrtsimoosekante ja tundmatuks jääda sooviva prantsuse DJ . </s> </p>
<p> <s> Artist , kes sõnu mikrofoni paiskab , on 22aastane Faudel Belloua , noor <hi rend="kaldkiri">rai</hi>-staar Pariisist . </s> <s> Poiss nagu poti soldat : mustad silmad , mustad kulmud ja süsimustad juuksed , kelm naeratus . </s> </p>
<p> <s> “ Samra ” on tal alles teine album , aga juba kirjutatakse Faudelist kui Cheb Mami mantlipärijast , Khaledi järeltulijast ja MC Solaari sõbrast . </s> <s> Tubli entertainer on see moslem kohe päris kindlasti . </s> <s> Kutsuge Faudel Eestisse esinema , tuleb äge pidu . </s> <s> 6 </s> </p>
<p rend="rasvane"> <s> MART JUUR </s> </p>
<p rend="rasvane"> <s> Musiq Soulchild </s> </p>
<p rend="rasvane"> <s> “ Aijuswanaseing ” </s> </p>
<p rend="rasvane"> <s> ( Def Soul ) </s> </p>
<p> <s> Musiq Soulchildi debüütalbumi esimese loo - “ Girl Next Door ” - ajal olen kõrvust meeldivalt kõrgele tõstetud : veel üks särav tegelane võimsas nu-soulis ! </s> <s> See rõõmus hüüumärk viimase lause lõpus muutub varsti küsimärgiks . </s> <s> Ja juba enne plaadi lõppu saab küsimus ka vastuse : kahjuks mitte . </s> </p>
<p> <s> Stevie-wonderlikult meloodilisel , magusamapoolse produtseeringuga ja koheval “ Aijuswanaseingil ” jääb tänapäeva souli kõrge tase kättesaamatuks . </s> <s> Ja küll philadelphialane Musiq ponnistab . </s> <s> Ta laulab , et pruudi prostituudi-amet ei torpedeeri tema tunnet , sest see armastus on , teadagi , see tõeline . </s> <s> Õnnetuseks paistab Musiqi soov huvitav ja lahe olla liiga hästi läbi . </s> <s> Oh-ma-olen-nii-sensuaalne , oh-ma-olen-nii-hoolitsev-ja-seksika-hingeeluga on kaks “ oh-i ” , mis selle albumi kvaliteeti alla nätsutavad . </s> <s> Justkui oleks mõni skandinaavlane täitmas stuudiobosside käsku D'Angelot-mängida . </s> <s> 5 </s> </p>
<p rend="rasvane"> <s> SIIM NESTOR </s> </p>
<p rend="rasvane"> <s> Pan Sonic </s> </p>
<p rend="rasvane"> <s> “ Aaltopiiri ” </s> </p>
<p rend="rasvane"> <s> ( Blast First ) </s> </p>
<p> <s> On see's muusika ? </s> <s> Ehk füüsika ? </s> <s> Miks mitte . </s> <s> Pan Sonicu Mika Vainio ja Ilpo Väisänen hoolivad sootuks vähe dramaatilisest kunstnikupoosist ning uurivad meelsamini neid illusioone , mida elektroonilised kõlad ise kunstiliste kalkulatsioonide kiuste esile võiksid kutsuda . </s> <s> Nad justkui kaitseksid neid helisid välismaailma eest ja kui kellelegi tundubki , et “ Aaltopiiri ” kannatab mõnesuguse õhupuuduse all , siis jah ... vahest tõesti . </s> <s> Aga ainult nii ehk saabki helisid iseseisvalt hingama õpetada . </s> </p>
<p> <s> Siinsete lugude alguses on tühjus ja vaikus . </s> <s> Siis hakkab nii üks kui teine meie kujutlustes kuju võtma . </s> <s> See on just seesama , kui sõidate rongiga ( te ju ikka sõidate veel rongiga ? ) ja rataste lõginast hakkavad aegamööda moodustuma rütmid ning meloodiad , mida keegi sinna pole panna saanud . </s> <s> Ja te mõelge korraks sellele , kuidas mõned masinad huugavad kusagil nädalaid , kuid , aastaid ... </s> <s> Kuidas tundub ? </s> </p>
<p> <s> Pan Sonic tahab , et me sedasorti mõõtmatusest aimu saaksime . </s> <s> Nii et ei - mitte pelgalt füüsika . </s> <s> Pigem <hi rend="kaldkiri">meta</hi>füüsika . </s> <s> 8 </s> </p>
<p rend="rasvane"> <s> TÕNIS KAHU </s> </p></div5>
            </div4>
            <div4 type="alamrubriik">
              <div5 type="artikkel"><head> nädala album </head>
<p rend="rasvane"> <s> Moodymann Presents ... </s> </p>
<p rend="rasvane"> <s> “ Forevernevermore ” </s> </p>
<p rend="rasvane"> <s> ( Peacefrog Records ) </s> </p>
<p> <s> Las ma räägin teile , kes on Moodymann . </s> <s> Ta on mees , kes esindab aega , kui MTV või muu sarnane ei tootnud staare konveieril , nagu toimub see tänapäeval , vaid aega , kui muusika oli ainuke vahend nö kuulsaks saada . </s> </p>
<p> <s> Moodymann avaldab oma plaate enda kodanikunime kandva plaadifirma KDJ ( Kenny Dixon Jnr ) all aastast 1994. </s> <s> Need on enamasti nimetud , fännid räägivad neist kataloogi numbrite järgi . </s> <s> Viimane KDJ number on 28. </s> <s> See on ühe küljega vinüül , valges ümmarguse auguga ümbrises ja plaadi leibelilt leiate uduse fotomontaazhi ning teksti <hi rend="kaldkiri"> Analog : Live </hi> . </s> <s> Tüüpiline Moodymanni reliis . </s> <s> Kuna Detroidist pärit , siis maksab Euroopas korraliku impordi hinna - 150 krooni vähemalt . </s> <s> Ja seda siis ühe loo eest . </s> <s> Ja fännid ostavad - uus KDJ on pidupäev . </s> </p>
<p> <s> Kenny Dixon Jnriga pole ilmunud ühtegi intervjuud . </s> <s> Isegi mitte nn spetsiaalmagasiinides . </s> <s> Samuti ei näe tema fotosid . </s> <s> Kui teised Detroidi kuulsused , ntks Underground Resistance , lasevad end fotografeerida ainult maskeerituna , siis Moodymann ei lase end üldse pildistada . </s> <s> Kuigi tahtjaid oleks . </s> </p>
<p> <s> See plaat siin pole mingi Erkki Luuki marginaal-anomaalia . </s> <s> Kõik suuremad ajakirjad soovitavad “ Forevernevermore'i ” . </s> <s> Viimane pole küll mingi eriline näitaja , kuid ... you know what I mean . </s> </p>
<p> <s> Loomulikult liigub Moodymanni kohta kõiksugu kõlakaid . </s> <s> Näiteks , et oma muusikat salvestab ta Whitney Houstoni stuudios . </s> <s> Kuna stuudio on kallis , siis sealt ka mehe muusika kvaliteetne , ent lõpetamata kõla . </s> <s> Või kuidas Moodymann esmakordselt ( paar aastat tagasi ) Inglismaal käis . </s> <s> Pidi klubis plaate mängima . </s> <s> Kogu nn <hi rend="kaldkiri"> industry </hi> oli kohal . </s> <s> Meie kangelane jalutas aga pärast kolme plaati puldist ära , et naistele külge lüüa . </s> <s> Järgmine päev lendas SHotimaale ja mängis kohalikus Bel-Airis kolmetunnise seti . </s> <s> Juttu kui palju . </s> <s> Samuti räägivad tuttavad välismaa DJd mulle legende Moodymanni Pariisi-käigust . </s> <s> Ka selliseid , et tegemist on iga liigutust kaaluva ehk nutika ärimehega . </s> <s> Ja mulle pole see jutt sugugi võõras , sest kus iganes näen tähekombinatsioone Moodymann või KDJ , olen paugult alarmeeritud seisundis . </s> <s> Muusikas selliseid inimesi minu jaoks rohkem ei eksisteeri . </s> <s> Eriti meeldib mulle Moodymann oma avaldusega , et valged võiksid lõpetada musta muusika sämplimise , sest see paneb musta muusika nõrgalt või siis võõralt kõlama . </s> <s> Filter-disco , anyone ? </s> </p>
<p> <s> Ehk siis , kallis lugeja , haara võimalusest , et tutvuda ühe kaasaegse bossima muusikuga . </s> <s> Seda tänu Inglise plaadifimale Peacefrog , mis on väljastanud Moodymanni kogumiku “ Forevernevermore ” , kus leidub ka paar varemavaldamata pala . </s> <s> Peacefrog on nagu Ford Bugatti kõrval ehk siis täiesti kättesaadav . </s> <s> Või siis teine võimalus , hakka fänniks . </s> <s> 10 </s> </p>
<p> <bibl> <author> <s> RAUL SAAREMETS </s> </author> </bibl> </p>
<p rend="kaldkiri"> <s> Moodymanni ehk Kenny Dixon Jnr võid näha ja lausa liigutamas aadressil proto.groovetech.com/mk-demf.rxml ? file= /demf/mainstage/day2/mainstageday2-kennydixonjr.rm </s> </p></div5>
            </div4>
            <div4 type="alamrubriik">
              <div5 type="artikkel"><head> Filmmusik von Lepo Sumera </head>
<p rend="rasvane"> <s> ( Antes Edition ) </s> </p>
<p> <s> Filmimuusika loomine on mitmes mõttes erinev kontserdisaalis ette kantava teose kirjutamisest , sisaldades nii kitsendusi kui ka ahvatlevaid võimalusi . </s> <s> Muusika tüübi ja meeleolu määravad filmi iseloom ning rezhissööri soovid , mida tuleb teinekord rohkem kõhutunde abil tabada , kui et neid filmitegija “ otsesest kõnest ” üles leiaks , ning fantaasiat piirab sekundilugeja . </s> <s> Samas pakub stuudios nikerdamine rohkesti katsetamisvõimalusi ja annab muidu elitaarseks peetava muusika loojale võimaluse elada end välja stiilides , mis kontserdisaalis ei kõla . </s> </p>
<p> <s> Lepo Sumera filmimuusika kogumik annab hea pildi helilooja ümberkehastusmisvõimest - kõrvutagem näiteks Arvo Iho “ Vaatlejale ” ( 1987 ) loodud saksofonimaalinguid , Undi-Volmeri nukufilmi “ Sõda ” ( 1987 ) sümfonismi ja Rein Raamatu “ Põrgu ” ( 1983 ) muusikast plaadile jõudnud kahte katkendit . </s> <s> “ Põrgust ” pärinev “ Tango ” on võib-olla eesti filmimuusika kõigi aegade tugevamaid meeleolutabamisi - tapvalt nostalgiline ja sensuaalne , filmis peituvad ideekuhjad ja kohviku suitsuvine kostavad nii elavalt , et kuulates tuleb veini ( või absindi ) maitse suhu ja sigareti hoidmise tunne näppude vahele . </s> <s> Viiraltist inspireeritud “ Põrgu ” shokeeriv elegants on vähemalt sama palju helilooja teene kui visuaalse külje originaalsuse oma . </s> </p>
<p> <s> Sumera ligi seitsmekümne filmimuusika oopuse hulgast valitud lõigud esindavad eesti tuntumaid filme - “ Naerata ometi ” , “ Varastatud kohtumine ” ja mitmed teised - , mille vaatajaskond on olnud üsnagi suur ja paljurahvuseline . </s> <s> Filmivaatajad , nii omal maal kui mujal , on auditoorium , kes ei pruugi teada ega hoolida sellest , kui häid sümfooniaid sa kirjutanud oled . </s> <s> Sumera paljude ise enda eest kostvate filmitööde seast on plaadi jaoks tehtud hea valik . </s> </p>
<p> <s> ANNELI REMME </s> </p></div5>
            </div4>
          </div3>
          <div3 type="rubriik">
            <head> FOTO </head>
            <div4 type="alamrubriik">
              <div5 type="artikkel"><head> Kahenaisepidaja </head>
<p> <s> Eesti fotograaf Vladimir Balabnjov </s> </p>
<p> <s> koostas fotoalbumi Pariisist ja Peterburist . </s> </p>
<p> <s> Mul on eesti fotograafidest siiralt kahju . </s> <s> Nad teevad üsna häid , vahel väga häid pilte . </s> <s> Paraku kujutab pea kogu nende looming ainult Eesti elu ja inimesi . </s> <s> Seetõttu on sel juures provintsi maik . </s> </p>
<p> <s> Ma ei saa seda pahaks panna . </s> <s> Piltnikud tahavad normaalselt ära elada , mille nimel tuleb töötada võimalikult suures väljaandes . </s> </p>
<p> <s> Enamik eesti ajakirju on naistekad , mis ei saada oma pildistajaid ealeski laia maailma . </s> <s> Kroonika piirdub iga-aastase Eurovisiooniga . </s> <s> Päevalehed kulutavad komandeeringuraha olümpiale , napi jäägi neelavad õdede SHmigunide ja Erki Suure ülejäänud võistlused . </s> <s> Pealegi on igas toimetuses vähemalt üks valju häälega inimene , kelle arvates välismaa meie lugejat ei huvita . </s> </p>
<p> <s> 34aastane Vladimir Balabnjov on eesti fotos erandlik tegija . </s> <s> Muidugi tahab ka tema normaalselt ära elada . </s> <s> Selleks on “ bisnis ” - laevandusfirmade reklaamide pildistamine ja kirjastamine . </s> </p>
<p> <s> Laulva revolutsiooni ajal oli Balabnjov pressifotograaf vene päevalehes Molodjozh Estonii . </s> <s> 1991 pildistas ta ainsa siitkandi mehena augustiputshi Moskvas . </s> </p>
<p> <s> Pärast nii dramaatilisi sündmusi tundub Eesti elu lahjana . </s> <s> Balabnjov valib hoolega sõnu . </s> <s> “ Tallinn muutub liiga rafineerituks , nagu saksa väikelinnad . </s> <s> Vanalinna õdusad hoovid tehakse korda ja suletakse eravaldusena rahva eest . ” </s> </p>
<p> <s> Nüüd tulevad värsked mõtted kodust kaugel . </s> <s> Vene intelligendile tüüpiliselt paelub Balabnjovi juba lapsepõlvest peale Pariis . </s> <s> 1996 käis ta Prantsusmaa pealinnas esimest korda , pildistades nädal otsa . </s> <s> Sellele eelnes ja järgnes mitu reisi Peterburi . </s> </p>
<p> <s> Kolm aastat hiljem vaatas Balabnjov fotod üle . </s> <s> Iseenesest hakkasid tekkima paarid , ikka üks pilt Pariisist ja teine Peterburist . </s> </p>
<p> <s> Vahel on võimatu aru saada , kummas linnas on pilt tehtud . </s> <s> Balabnjov pildistab neid nagu naist . </s> <s> Kui linnadel on sugu , siis on Pariis ja Peterburi kindlasti emased . </s> <s> Erutavad , meelad , tujukad rahvaste paabelid , kus on palju rasse ja usundeid . </s> </p>
<p> <s> Peterburi näeb välja samasugune pealinn nagu Pariis . </s> <s> Ainsad märgid nõukogude ajast on autod . </s> <s> Tundub , et see on fotograafi teadlik tahe . </s> <s> 1998 pildistas Balabnjov viimase Vene tsaaripere matuseid Peeter-Pauli merekindluses . </s> <s> Ajalehest saadud honorar ei katnud filmi hindagi , kuid ta sõitis ikkagi kohale . </s> <s> “ See oli minu jaoks oluline sündmus . ” </s> </p>
<p> <s> Balabnjovi fotoalbumi kujundas eesti disainer , saatesõna kirjutas vene poetess , trükkis Peterburis Ivan Fjodorovi trükikoda . </s> <s> Tänavu jaanuaris olid fotod väljas Pariisis vene kultuurikeskuses . </s> <s> Uus näitus Prantsusmaa pealinnas on tulekul . </s> </p>
<p> <s> Rahvusvahelisus pole Balabnjovi ainus omapära . </s> <s> “ Erinevalt eestlastest ei püüa ta iga pildiga ühiskonna kohta arvamust avaldada , ” ütleb eesti tuntuim reportaazhifotograaf Tiit Veermäe . </s> </p>
<p> <s> Tegemist on klassikalise fotokunstiga , mis suri Eestis välja pärast kapitalismi taaskehtestamist . </s> <s> Ei tasu ära . </s> </p>
<p> <s> “ Teate , kui suur oli mulluse Moskva fotovõistluse esimene preemia ? ” küsib Balabnjov leebelt . </s> <s> “ 5000 dollarit . ” </s> </p>
<p> <bibl> <author> <s> TARMO VAHTER </s> </author> </bibl> </p>
<p rend="kaldkiri"> <s> Vladimir Balabnjovi fotoalbum “ Paris-Peterburg ” on müügil Venemaa , Prantsusmaa ja Eesti raamatupoodides . </s> </p></div5>
            </div4>
          </div3>
          <div3 type="rubriik">
            <head> MOOD </head>
            <div4 type="alamrubriik">
              <div5 type="artikkel"><head> “ Et oleks seksikas , stiilne ja cool ! ” </head>
<p> <s> Eda Ines Etti , Maiken , Vice Presidents , Kirsti Timmer , Nancy , Best B4 , 2 Quick Start , kõik nad on Jana Hallase kätt tunda saanud . </s> <s> Anu Samarüütel vestleb Eesti esimese popstilistiga . </s> </p>
<p rend="rasvane"> <s> 1996. aastal tegid sa oma esimese moekollektsiooni . </s> <s> Miks sellele järge pole tulnud ? </s> </p>
<p> <s> Ma olen üsna püsimatu ja destruktiivne inimene ning minust ei ole <hi rend="kaldkiri">manager</hi>'i ega äriplaani jälgijat . </s> <s> Olen tänulik õmblusfirma Saana omanikule , kes mind selle Best B4 kollektsiooniga aitas . </s> <s> Ma olen selles mõttes dile , et ma ei tea , kuidas näiteks pükste lukk peab täpselt olema . </s> </p>
<p rend="rasvane"> <s> Kuidas sai sinust popstilist ? </s> </p>
<p> <s> Kui ma poleks Alariga ( muusikaprodutsent Alar Kotkas ) kokku saanud , siis mul ilmselt poleks olnud seda võimalust . </s> </p>
<p> <s> Tegelikult käisin ma kogu aeg omapäraselt riides . </s> <s> Olen ju kõik endale ise teinud - miks mitte siis ka teistele . </s> <s> Nancy oli esimene , kellega stilist tegeles , varem niisugust asja üldse ei tehtud . </s> <s> Esimene kord , kui me Nancyt pildistasime , tegi Lii Unt talle meiki . </s> <s> Lii siis ütleski mulle , et ma võiksin ise nende artistidega tegelema hakata . </s> <s> Alariga me hirmsasti kaklesime alguses . </s> <s> Tal oli õigus , ma saan nüüd aru . </s> <s> Tema ütles , et peab kommertslik olema . </s> <s> Mina aga tegin radikaalseid asju . </s> <s> Ma olin selline radikaal ! </s> </p>
<p rend="rasvane"> <s> Kas sa piirdud ainult lavariietusega või usaldavad staarid sind ka oma eragarderoobi asjus ? </s> </p>
<p> <s> Mingi usaldus peab olema . </s> <s> Kui keegi ei taha , et tal kõht paistab või on tal selline luul , et ta tagumik on suur , siis ma muidugi arvestan sellega . </s> <s> Kui inimene paneb asja selga , milles ta ei tunne end mugavalt , siis ta ei kanna seda välja . </s> </p>
<p> <s> Eraelus ma ei saa nende välimust muidugi kontrollida . </s> <s> See ongi probleem . </s> <s> Jube armas , kui see artist oleks niivõrd stiilne , et tal oleks oma stiil , et ta ei näeks välja selline ... kuidas ma ütlen ... tavaline . </s> <s> Vat Eesti artistil jääb palju artistlikkusest puudu . </s> <s> Nad võiksid oma välimusele rõhku panna ka eraelus . </s> </p>
<p rend="rasvane"> <s> Kas vaatad palju ajakirju ja Fashion TVd ? </s> </p>
<p> <s> Mul on vabadus teha , mis pähe tuleb . </s> <s> Olen aastatega aru saanud , et mul on suhteliselt hea intuitsioon . </s> <s> Ma lihtsalt ei raatsi osta neid ajakirju , vaatan , kui kätte satub . </s> <s> Aga ei ole nii , et hüsteeriliselt uurin , et mis nüüd moes on . </s> </p>
<p> <s> Ma olen ka avastanud , et tuleb mingi idee ja siis , ah sa kurat , näen , et juba tuleb telekast samasugune ! </s> <s> Muidugi ei taha siis enam sama asja korrata . </s> <s> Näiteks Best B4 augulised kostüümid - ma sain alles pärast teada , et näiteks 60ndatel oli palju augulisi riideid . </s> <s> Mina tegin need augud , et oleks seksikas ja <hi rend="kaldkiri"> cool </hi> , sest ma ei ole , kahju küll , moeajalooga eriti kursis . </s> </p>
<p rend="rasvane"> <s> Kas staaride garderoobi uuendatakse tihti , või lasevad nad suve läbi samade riietega ? </s> </p>
<p> <s> See ongi probleem . </s> <s> Mina teeks igaks esinemiseks uued riided ja artistil kui naisterahval oleks ka erutav , kui saaks kogu aeg uusi kostüüme . </s> <s> Aga võimalused seavad raamid . </s> <s> Korraga on enam-vähem üks kostüüm , aksessuaarid , soengud ja meigid muutuvad . </s> </p>
<p rend="rasvane"> <s> Sina ka meigid ja teed soenguid ? </s> </p>
<p> <s> Jaa . </s> <s> Ma teen kõike . </s> <s> Ma olen , tead , sihuke osavate kätega . <hi rend="kaldkiri"> ( itsitab ) </hi> Mulle niiiii meeldib ! </s> <s> Lihtsamad asjad teen kõik ise ära . </s> </p>
<p rend="rasvane"> <s> Eda Inese Eurovisiooni kostüümi juurde ilmus finaalis lisaks peeglitega vööle samasugune kaelaehe ? </s> </p>
<p> <s> Minu algne idee oli lai puusavöö peeglitega . </s> <s> No kus sa siin Eestis saad sellist ... nüüd juba on , aga siis ei olnud mitte kuskil . </s> <s> Siis leidsin ühe riide litrimummudega . </s> </p>
<p> <s> Tegelikult olid need litrid sellise lolli neerumustriga . </s> <s> Kaugelt lavalt see aga absoluutselt ei paistnud ja nii ma arvutasingi . </s> <s> Jumalast OK , selline vöö , nagu pidigi olema ! </s> <s> Kaelaehtes ma alguses kahtlesin , kartsin , et on ülepakutud . </s> <s> Kaelaehe oli samast riidest ja veel mulineega üle tikitud . </s> <s> Jäi hästi lahe , nagu peegel oleks keskel . </s> <s> Kaabu lasin muidugi teha , õnneks oli õiget värvi vilt . </s> <s> Lapsena ma olin selline nahistaja , tegin käsitööd - just tikkisin . </s> <s> Kuigi ma olen püsimatu tüüp ja võib mõelda , et tikkimine võtab palju aega , siis seda ma suutsin teha . </s> <s> Kududa mulle ei meeldinud , sest kudumine läks hirmus aeglaselt . </s> <s> Aga heegeldasin . </s> <s> Sel ajal , kui ma koolis käisin , ju võimalusi ei olnud . </s> <s> Tahtsin käia huvitavalt riides ja siis ise vusserdasingi . </s> </p>
<p rend="rasvane"> <s> Kas esinejate riided õmbled ise ? </s> </p>
<p> <s> Tead , ise õmblen jah , sest vaata , need tantsijate kostüümid ei nõua erilist kunsti . </s> <s> 2 Quick Starti tantsutüdrukutele ma alles tegin uued kostüümid . </s> </p>
<p rend="rasvane"> <s> Kas plaadifirmal on artistide välimuse kujundamisel mingi kindel taktika ? </s> </p>
<p> <s> Absoluutselt . </s> <s> Selle me mõtleme välja koos kogu seltskonnaga . </s> <s> See sõltub palju ka muusikast . </s> <s> Näiteks Best B4 olid artistid , mitte ainult lauljad , ning see pidi ka visuaalselt palju pakkuma . </s> <s> Ines on jälle teist tüüpi . </s> <s> Temas on see <hi rend="kaldkiri"> natural coolness </hi> . </s> <s> Miks üldse üritada seda muuta ? </s> </p>
<p rend="rasvane"> <s> Välismaal saadavad moeloojad staaridele tasuta riieid , kas ka Eesti moeloojad ? </s> </p>
<p> <s> Eestis küll ei saadeta . </s> <s> Äkki peaks kellelegi vihjama , et võiks saata . </s> </p>
<p rend="rasvane"> <s> Ajakirjastilisti tööd oled ka teinud ? </s> </p>
<p> <s> Viimati ühe moeseeria Annale . </s> <s> Ma tegingi seal kõik asjad ise : soengud ja meigi , otsisin asjad ja olin modell . </s> <s> Ma olin nii vaimustuses , kujutasin ette , et tulevad lahedad pildid , sellepärast ma viitsisin . </s> <s> See asjade tassimine oli küll õudne . </s> <s> See , et ma kõik ise tegin , kuidagi moraalselt toetas mind . </s> <s> Enne Eurovisiooni me tegime ka pressipilte laenatud riietega . </s> <s> Siis oli ka nii , et “ jumala eest , ära suitseta ” . </s> </p>
<p rend="rasvane"> <s> Kas sa oled staari ka nutma pannud ? </s> </p>
<p> <s> Ei <hi rend="rasvane"> , </hi> see pole riiete pärast olnud . </s> <s> Ma lihtsalt vahel olen olnud mõnele ema eest , püüdnud elu seletada . </s> <s> Sa ikka hoolid , kui näed , et inimene teeb midagi valesti . </s> <s> Ma olen sihuke tugevalt arenenud empaatiavõimega . </s> </p>
<p rend="rasvane"> <s> Kas vahel tekib tunne , et riieta neid artiste nagu oma lapsi ? </s> </p>
<p> <s> Alar on küll mitu korda öelnud , et ma vaatan emaliku heldinud pilguga . </s> <s> Kui artist on laval , siis vaatangi täpselt nii - heldinult . </s> <s> Ja tunnen rõõmu . </s> </p></div5>
            </div4>
          </div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
